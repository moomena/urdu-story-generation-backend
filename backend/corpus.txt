بہلول مجذوب ہارون الرشید کے زمانے میں ایک مجذوب صفت بزرگ تھے۔ ہارون الرشید ان کی باتوں سے ظرافت کے مزے لیا کرتے تھے۔ کبھی کبھی جذب کے عالم میں وہ پتے کی باتیں بھی کہہ جایا کرتے تھے۔ ایک مرتبہ بہلول مجذوب ہارون الرشید کے پاس پہنچے۔ ہارون الرشید نے ایک چھڑی اٹھاکردی۔ مزاحاََ کہا کہ بہلول یہ چھڑی تمہیں دے رہا ہوں۔ جو شخص تمہیں اپنے سے زیادہ بے وقوف نظر آئے اسے دے دینا۔ بہلول مجذوب نے بڑی سنجیدگی کے ساتھ چھڑی لے کر رکھ لی۔ اور واپس چلے آئے۔ بات آئی گئی ہوگئی۔ شاید ہارون الرشید بھی بھول گئے ہوں گے۔ عرصہ کے بعد ہارون الرشید کو سخت بیماری لاحق ہوگئی۔ بچنے کی کوئی امید نہ تھی۔ اطبا نے جواب دیا۔ بہلول مجذوب عیادت کے لئے پہنچے اورسلام کے بعد پوچھا۔ جاری ہے امیر المومنین کیا حال ہے؟ امیر المومنین نے کہا حال پوچھتے ہو بہلول؟ بڑا لمبا سفر درپیش ہے۔ کہاں کا سفر؟ جواب دیا۔ آخرت کا۔ بہلول نے سادگی سے پوچھا۔ واپسی کب ہوگی؟ جواب دیا بہلول! تم بھی عجیب آدمی ہو۔ بھلا آخرت کے سفر سے بھی کوئی واپس ہوا ہے۔ بہلول نے تعجب سے کہا۔ اچھا آپ واپس نہیںآ ئیں گے۔ تو آپ نے کتنے حفاظتی دستے آگے روانہ کئے اورساتھ ساتھ کون جائے گا؟ جواب دیا۔ آخرت کے سفر میں کوئی ساتھ نہیں جایا کرتا۔ خالی ہاتھ جارہا ہوں۔ بہلول مجذوب بولا۔ اچھا اتنا لمبا سفر کوئی معین ومددگار نہیں پھر تو لیجئے، ہارون الرشید کی چھڑی بغل سے نکال کر کہا۔ یہ امانت واپس ہے۔ مجھے آپ کے سوا کوئی انسان اپنے سے زیادہ بے وقوف نہیں مل سکا۔ آپ جب کبھی چھوٹے سفر پر جاتے تھے۔ تو ہفتوں پہلے اس کی تیاریاں ہوتی تھیں۔ حفاظتی دستے آگے چلتے تھے۔ حشم وخدم کے ساتھ لشکر ہمرکاب ہوتے تھے۔ اتنے لمبے سفر میں جس میں واپسی بھی ناممکن ہے۔ آپ نے تیاری نہیں کی۔ ہارون الرشید نے یہ سنا تو روپڑے اور کہا۔ بہلول ہم تجھے دیوانہ سمجھا کرتے تھے۔ مگرآج پتہ چلا کہ تمہارے جیسا کوئی فرزانہ نہیں۔ 
نذیر انبالویتینوں ایک پارک میں بیٹھے تھے۔ بٹوے میں سے نکلنے والی رقم ان کے سامنے تھی۔ تین سو سو کے نوٹ، ایک پچاس روپے کا نوٹ اور ایک دس روپے کا نوٹ، کُل رقم ہوئی تین سو ساٹھ روپے۔ تین سو ساٹھ روپے دیکھ کر تینوں مایوسی میں ڈوب گئے۔ سروش جو گروہ کا سرغنہ تھا، اس نے حساب کرتے ہوئے دونوں کو مخاطب کیا لو بھئی آج تو مارکیٹ میں خوب مندی رہی، ہر ایک کے حصے میں ایک سو بیس روپے آئے ہیں، میں سو روپے رکھ لیتا ہوں جب کہ تم دونوں ایک سو تیس تیس روپے لے لو۔ یعنی بیس روپے کی سخاوت، واہ اُستاد واہ، سخاوت ہو تو ایسی۔ عبداللہ نے سروش کو گھورتے ہوئے طنزیہ انداز اپنایا۔ آج کا دن تو برباد ہی گیا ہے، تم تو کہتے تھے یہ شخص بہت مال دار ہے، تم تو کئی دنوں سے اس پر نظر رکھے ہوئے تھے، اس کے بٹوے سے صرف تین سو ساٹھ روپے نکلے ہیں۔ جاری ہے شہباز کو دن برباد ہونے کا بہت دکھ تھا۔ کچھ دیر بعد تینوں قریبی ہوٹل میں جا گھسے۔ تین سو ساٹھ روپے کا کھانا کھایا اور ہاتھ جھاڑتے ہوئے باہر آ گئے۔ رات ہو چکی تھی۔ تینوں نے پیٹ تو بھر لیے تھے، مگر ان کی جیبیں خالی تھیں۔ چورنگی پر تینوں کے راستے جدا ہو جاتے تھے۔ تینوں اپنے اپنے راستے پر چل پڑے۔ سروش کا گھر قریب ہی تھا۔ وہ گلی میں داخل ہوا تو گٹر کا پانی ہر طرف پھیلا ہوا تھا۔ گلی میں بدبودار پانی نے اس کا استقبال کیا تھا۔ گندے پانی سے گزرتے ہوئے وہ گھر کے سامنے کھڑا تھا۔ دستک دینے کے باوجود کوئی دروازے پر نہ آیا تھا۔ وہ جب بھی دروازے پر دستک دیتا، دور کتے ضرور بھونکتے تھے۔ اس نے سوچا کہ اماں ابا تو آج خوب گہری نیند سو رہے تھے۔ جب کافی دیر تک دروازہ نہ کھلا تو ہمسایہ شرافت اپنے دروازے پر آیا بھئی پردہ ہٹا کر دیکھ تو لو دروازے پر تالا لگا ہے۔ سروش نے پردہ ہٹایا تو واقعی دروازے پر تالا لگا ہوا تھا۔ شرافت بھائی! اماں، ابا کہاں گئے ہیں؟ سروش نے سوال کیا۔ ہمیں تو کچھ بتا کر نہیں گئے، انھیں تمہارے سہارے کی ضرورت ہے، تم سارا دن گھر سے غائب رہتے ہو، کام کاج کچھ کرتے نہیں ہو۔ بس بس بہت بول لیے، میں جا رہا ہوں۔ اماں ابا آئیں تو بتا دیجیے گا۔ سروش یہ کہہ کر وہاں سے چلا گیا۔ عبداللہ نے جیسے ہی گھر میں قدم رکھا ابا کا ڈنڈا اس کی پیٹھ پر پڑا تھا۔ وہ ابھی سنبھلنے نہ پایا تھا کہ اماں بھی جوتا لے کر آگے بڑھی تھیں۔ پھر ڈنڈے اور جوتے سے اس کی خوب مرمت ہوئی۔ عبداللہ اس حملے کے لئے بالکل بھی تیار نہیں تھا۔ جب اماں اور ابا اس کی خوب خبر لے چکے تو عبداللہ نے صرف اتنا کہا کہ اس کا قصور کیا ہے۔ اس سوال کے جواب میں اماں نے پھر جوتا لہرایا۔ نکمے، کام چور، پوچھتے ہو میرا قصور کیا ہے۔ سارا دن آوارہ گردی کرتے ہو، تمہاری عمر کے لڑکے کما کر گھر بھر کے اخراجات برداشت کر رہے ہیں، کب تک تمہارا باپ شیخ عنایت اللہ کے اسٹور میں کام کرے گا، کچھ شرم کر، کچھ ہمارا خیال کر۔ یہ کہتے ہوئے اماں رو پڑیں۔ اماں! مت رو۔ میں کام کروں گا، کماؤں گا، سب کو کھلاؤں گا، میں صبح ہی کام پر جاؤں گا۔ عبداللہ اس طرح کے وعدے کئی بار کر چکا تھا۔ اماں تو اس کی باتوں میں آ جاتی تھیں جبکہ ابا ہر بار یہی کہتے کہ مجھے نہیں لگتا کہ عبداللہ راہِ راست پر آئے گا۔ شہباز کی کہانی بھی دونوں سے مختلف نہ تھی۔ اس کے گھر میں امی ابو تو ایک عرصہ ہوئے دنیا سے رخصت ہو گئے تھے۔ گھر کا نظام بڑے بھیا آفتاب کے ہاتھوں میں تھا۔ رات کے اندھیرے میں جب وہ گھر میں کھانے پینے کی چیزیں ڈھونڈ رہا تھا تو آپی بولیں اس وقت گھر میں کھانے پینے کے لئے کچھ نہیں ہے۔ شام کو ماموں آئے تھے، جو ترکاری پکی تھیں انھیں کھلا دی ہے۔ روٹی، دودھ کے ساتھ کھا لو۔ یہ پہاڑ توڑ کر آیا ہے جو اسے دودھ روٹی کھلا رہی ہو۔ آفتاب بھیا کی آواز سن کر شہباز لرز کر رہ گیا تھا۔ مجھے بھوک نہیں ہے۔ یہ کہہ کر شہباز چھت کی طرف بڑھنے لگا تو آپی بولیں کیا خالی پیٹ سونے کا ارادہ ہے؟ واقعی مجھے بھوک نہیں ہے، میں کماتا نہیں ہوں اس لئے مجھے کھانے کا کوئی حق نہیں۔ شہباز کی بات سن کر آفتاب بھیا اپنے کمرے سے باہر آ گئے۔ وہ اس کے قریب آ کر بولے بات تو تمہاری ٹھیک ہے، مگر کیا کروں، میں تمہارا باپ بھی ہوں اور تمہاری ماں کی جگہ پر بھی ہوں، مجھے تنگ مت کرو، مجھے تم سے محبت ہے، تم میرے ہاتھوں میں پلے بڑھے ہو، غلط راستوں پر چلنا چھوڑ دو ورنہ واپسی کا راستہ نہیں ملے گا۔ چھوڑ دو غلط راستے، آ جاؤ میری دکان میں، مل کر کام کریں گے، مان لو میری بات۔ آفتاب بھیا اپنے جذبات کو قابو میں نہ رکھ سکے تھے۔ آنسو تھے کہ ان کی آنکھوں سے بے اختیار بہہ نکلے تھے۔ ان آنسوؤں نے شہباز کو ہلا کر رکھ دیا تھا۔ وہ آگے بڑھا۔ بھیا کے گلے لگا۔ اس نے اُن کی دُکان پر کام کرنے کا وعدہ کیا تو آفتاب بھیا کے ساتھ آپی بھی خوش ہو گئیں۔ اگلے دن پارک میں سروش اکیلا بیٹھا تھا۔ تینوں اس جگہ پر روز ملتے تھے۔ سروش بار بار کلائی پر بندھی گھڑی میں وقت دیکھ رہا تھا۔ دونوں نے پہلے تو کبھی آنے میں اتنی دیر نہیں کی تھی۔ دونوں کے موبائل فون بند تھے۔ آج تو وہ شہر میں لگنے والے اتوار بازار میں جانے کا پروگرام بنا کر آیا تھا۔ اتوار بازار میں خریداروں کی خاصی بھیڑ ہوتی تھی۔ سروش اور اس کے ساتھی پہلے بھی کئی بار اس جگہ جیب تراشی کی وارداتیں کر چکے تھے۔ جب دونوں نہ آئے تو سروش نے اکیلے ہی اتوار بازار جانے کا فیصلہ کیا۔ وہ جب اتوار بازار میں داخل ہوا تو اس کے ہاتھ میں کپڑے کا تھیلا تھا۔ وہ ایک گاہک کا روپ دھار کر بازار میں گھوم رہا تھا۔ وہ کبھی سبزی کے ٹھیلے پر کھڑا ہو جاتا اور کبھی آموں کے ٹھیلوں پر آم دیکھنے لگتا۔ اس نے اب تک کوئی چیز نہیں خریدی تھی۔ وہ اپنے شکار کی تلاش میں تھا۔ اچانک اس کی نظر ایک خاتون کے بیگ پر پڑی۔ خاتون پیاز خرید رہی تھی۔ سیاہ بیگ اس کے کندھے پر تھا۔ شکار سروش کی آنکھوں کے سامنے تھا۔ وہ تیزی سے آگے بڑھا۔ پیاز بیچنے والے کومخاطب کیا پانچ کلو پیاز دے دو، بھئی ذرا جلدی کرنا۔ جی ذرا انتظار کیجیے۔ دکان دار بولا۔ سروش کی نظر خاتون کے سیاہ بیگ پر تھی۔ وہ پیاز چھانٹتے ہوئے بیگ تک پہنچ گیا تھا۔ شکار اب اُس سے زیادہ فاصلے پر نہ تھا۔ خوف کے مارے سروش کے دل کی دھڑکن تیز ہو گئی تھی۔ وہ بیگ کی زپ کھولنے میں کامیاب ہو گیا تھا۔ بیگ میں رکھا چھوٹا بٹوا اب اس کے ہاتھ میں تھا۔ اس سے قبل کہ وہ بٹوا لے کر وہاں سے فرار ہوتا، ایک مضبوط ہاتھ اسے اپنی گرفت میں لے چکا تھا۔ پکڑو پکڑو پکڑو۔ سپاہی رب نواز کے شور مچانے کی دیر تھی کہ اتوار بازار میں تعینات چار پانچ سپاہی سروش کو گھیرے میں لے چکے تھے۔ سروش کے لئے بھاگنے کا ہر راستہ بند ہو چکا تھا۔ کچھ دیر بعد وہ تھانے میں سر جھکائے آنسو بہا رہا تھا۔ آنکھوں سے بہنے والا پانی زمین میں جذب ہو رہا تھا۔ اسے کئی بار آنکھوں سے بہنے والے پانی سے واسطہ پڑا تھا۔ کبھی اماں کی آنکھوں سے ٹپکنے والا پانی اور کبھی ابا کی آنکھوں سے بہنے والا پانی۔ اس نے کبھی آنکھوں سے رواں اس پانی کو کوئی اہمیت نہ دی تھی۔ آج وہ پہلی بار قانون کی گرفت میں آیا تھا تو مارے شرم سے پانی پانی ہوئے جا رہا تھا۔ عبداللہ اپنی ماں اور شہباز آفتاب بھیا کی آنکھوں سے بہنے والے پانی کو دیکھ کر اپنا رستہ بدل چکے تھے۔ سروش چار گھنٹوں سے بھوکا پیاسا تھانے میں بیٹھا تھا۔ پانی تھا کہ آنسوؤں کی شکل میں آنکھوں سے بہے میں ہی چلا جا رہا تھا۔ روتے روتے اس نے دُعا کی اے میرے مالک! ایک دفعہ مجھے معاف کر دے، صرف ایک مرتبہ، میں سب بُرے کام چھوڑ دوں گا، کام کروں گا، خوب محنت کروں گا، والدین کی آنکھوں میں آنسو نہیں آنے دوں گا، اے میرے مالک! مجھے معاف فرما دے، معاف فرما دے۔ یہ دُعائیہ کلمات ادا کرتے ہوئے سروش زار و قطار رو دیا۔ پھر ایک دم اسے قرار آ گیا۔ دل کو سکون مل گیا۔ جی ہلکا ہو گیا۔ وہ سر جھکائے بیٹھا تھا کہ ایک سپاہی نے اسے مخاطب کیا اُٹھو، جلدی کرو، اُٹھو۔ سروش کا بھوک کے مارے بُرا حال تھا۔ وہ بہ مشکل اُٹھ پایا تھا۔ چند منٹوں بعد وہ انسپکٹر نعمان کے سامنے سر جھکائے کھڑا تھا۔ انسپکٹر نعمان نے اسے دیکھ کر موبائل فون پر ایک نمبر ملایا۔ چند ساعتوں بعد وہ اس خاتون سے بات کر رہے تھے، جس کے بیگ سے سروش نے بٹوا نکالا تھا۔ انسپکٹر نعمان نے سروش کی طرف دیکھ کر موبائل فون کی اسکرین کو چھوا تو خاتون کی آواز واضح سنائی دینے لگی تھی۔ میں نوجوان کو معاف کرتی ہوں، غلطیاں انسانوں سے ہوتی ہیں، اگر نوجوان کو معاف کر دیا جائے تو شاید وہ راہِ راست پر آ جائے، غلط راستوں پر چلنا چھوڑ دے۔ ہاں، ہاں۔ میں اب غلط راستوں پر نہیں چلوں گا، مجھے معاف کر دیں، میں وعدہ کرتا ہوں اچھا انسان بنوں گا۔ سروش اتنی بلند آواز میں بولا کہ خاتون نے اس کی بات سن لی تھی۔ میں تمھیں معاف کرتی ہوں، اپنے وعدے کا پاس کرنا، اچھے راستے پر چلنا۔ میں ایسا ہی کروں گا، میں اچھا انسان بنوں گا۔ سروش اپنی آنکھوں میں آئے پانی کو صاف کرتے ہوئے بولا۔ سروش کو معافی ملی تو رات کا اندھیرا ہر طرف پھیل گیا تھا۔ وہ تھانے سے باہر آیا۔ پھر وہ اپنی بستی کی طرف چل پڑا۔ گندے بدبودار پانی سے گزرتے ہوئے وہ گھر کے دروازے پر پہنچا۔ دستک دینے پر اماں دروازے پر آئیں۔ اماں کو دیکھتے ہی وہ ان کے قدموں میں گر گیا۔ اس سے قبل کہ اماں اسے اُٹھاتیں ابا بھی دروازے پر آ گئے۔ اب سروش نے ابا کے قدموں میں سر جھکا دیا تھا۔ سروش کی آنکھوں سے موٹے موٹے آنسو ابا کے قدموں پر گرے تو وہ تڑپ کر رہ گئے۔ انھوں نے جھک کر سروش کو اُٹھایا اور گلے لگایا۔ سروش تو روتے روتے پانی ہوتا جا رہا تھا۔ اس نے سب کچھ بتا دیا۔ شرم سے پانی پانی ہونے والا سروش اب پہلے والا سروش نہیں تھا۔ وہ بدل چکا تھا۔ ایک ٹھوکر نے اسے سیدھا راستہ دکھا دیا تھا۔ اماں اور ابا کو تو گویا یقین ہی نہیں آ رہا تھا کہ سروش اچانک اس قدر بدل جائے گا۔ آج انھیں آنسوؤں کے پانی کی طاقت کا اندازہ ہوا تھا۔ پھر سروش ایسا راہِ راست پر چلا کہ زندگی بھر اسے شرمندگی کے پانی کا سامنا نہ کرنا پڑا۔ 
سلیم فاروقی چند دوستوں کا ایک گروپ سڑک کنارے واقع ایک چائے کے ہوٹل میں بیٹھا خوش گپیوں میں مصروف تھا۔ خوشگوار ماحول میں گفتگو چل رہی تھیں۔ اتنے میں ایک اور نوجوان اپنے چند ساتھیوں کے ساتھ آیا اور محفل میں موجود ایک نوجوان کی طرف اشارہ کر کے بولا یہی ہے وہ۔ یہ سنتے ہی ساتھ میں آئے ہوئے افراد نے اس کی دُھنائی شروع کر دی۔ یہ دیکھنا تھا کہ محفل میں موجود دیگر افراد بھی میدانِ کارزار میں کود پڑے۔ یہ تو کسی کو پتا ہی نہ تھا کہ وہ کس کو اور کیوں مار رہا ہے؟ بلکہ کسی کو یہ اندازہ بھی نہیں ہو رہا تھا کہ وہ جس کو مار رہا ہے، وہ اس کا دوست ہے یا دشمن۔ ہنگامہ اتنا بڑھا کہ وہاں اتفاقاً موجود ایک ٹی وی چینل کی ڈیوٹی پر گاڑی وہاں موجود تھی، جس پر متعین عملہ بھی مستعد ہو گیا، کیمرہ اور مائیک نکالا اور چند ہی لمحوں میں واقعے کی لائیو کوریج بطور بریکنگ نیوز شروع ہو گئی۔ جاری ہے کچھ ہی دیر میں تمام چینلز پر اس واقعے کی لائیو کوریج چل رہی تھی۔ ساتھ ہی میں ایک بات تمام چینلز میں مشترک تھی۔ ہر چینل کے اسٹوڈیو میں بیٹھا نیوز اینکر اپنے اپنے رپورٹر سے کہہ رہا تھا یہ ہنگامہ آرائی کی وجہ پتا چلی کہ یہ مار پیٹ کیوں ہو رہی ہے؟ ہر رپورٹر کہہ رہا تھا وجہ ابھی معلوم نہیں ہو سکی، علاقے میں موجود لوگوں کو بھی وجہ معلوم نہیں، ذرا لڑائی تھمے تو ہم معلوم کر کے آپ کو بتائیں گے، یہ ہمارا اعزاز ہے کہ عوام کو یہ خبر سب سے پہلے ہم ہی پہنچاتے ہیں۔ چینلز پر لائیو کوریج چلنی تھی کہ مقامی انتظامیہ بھی حرکت میں آ گئی۔ فوراً پولیس اور رینجرز کی دو چار گاڑیاں پہنچ گئیں۔ پولیس اور رینجرز نے متحارب گروہوں کے افراد کو گرفتار کر کے اپنی گاڑیوں میں ڈالنا شروع کر دیا۔ جب سب کو تھانے میں پہنچا دیا گیا تو لائیو کوریج کے باعث معاملہ چونکہ حساس ہو چکا تھا، لہٰذا ملزمان سے تفتیش کے لئے سی سی پی او صاحب بذات خود تھانے تشریف لے آئے۔ تھانے پہنچ کر انھوں نے حالات و واقعات سے آگہی لینے کے بعد اس شخص کو اپنے کمرے میں بلایا جو چائے خانے میں بیٹھے افراد پر اپنے حامیوں کے ساتھ حملہ آور ہوا تھا۔ اس سے پوچھا تم نے ہنگامہ کیوں کروایا؟ وہ بولا میں نے ہنگامہ تو نہیں کروایا، میں تو صرف اس ایک شخص کو ہی سبق سکھانا چاہتا تھا، جس کی طرف میں نے اشارہ کر کے کہا تھا کہ یہی ہے وہ، باقی لوگ تو خود ہی کود پڑے تھے۔ سی سی پی او نے پوچھا لیکن تم اس کو کس بات کا سبق سکھانا چاہتے تھے؟ وہ بولا جناب! میری اس سے کوئی دشمنی نہیں ہے، بلکہ ہم تو دوست ہیں، بس مسئلہ اتنا تھا کہ اس نے مجھے ایک سال پہلے گینڈا کہا تھا، مجھے اسی کا رنج تھا۔ سی سی پی او بولے گینڈا تو اس نے تمھیں ایک سال پہلے کہا تھا اور تم نے بدلہ آج لیا، اس کی کیا وجہ ہے؟ وہ بولا جناب! بات یہ ہے کہ جب اس نے مجھے گینڈا کہا تھا اس وقت میں سمجھ نہیں سکا تھا۔ وہ تو کل میں بچوں کو لے کر چڑیا گھر گیا تو وہاں میں نے گینڈا دیکھا، تب میری سمجھ میں آیا اس نے مجھے کیا کہہ دیا ہے۔ 
یاسر علی راجو اور شانی ہمیشہ کسی نہ کسی بات پر جھگڑا کرتے نظر آتے تھے۔ ان دونوں کے گھر والے ان سے بہت تنگ تھے۔ دونوں ہمیشہ چھوٹی چھوٹی باتوں پر ایک دوسرے سے لڑتے اور بدلا لیتے نظر آتے تھے۔ ایک دن راجو کسی کام کیلئے اپنے گھر سے نکلا اور اپنے پڑوسی شانی کے گھر کے آگے سے گزرا۔ اسی دوران اس کی جیب سے ایک ضروری اور اہم کاغذ نکل کر زمین پر گر گیا۔ اتفاق سے شانی اپنی کھڑکی سے یہ منظردیکھ رہا تھا۔ اس نے سمجھا کہ راجو نے کاغذ جان بوجھ کر سڑک پر گرایا ہے اور وہ میرے گھر کے سامنے اسی طرح گندگی پھیلاتا رہتا ہے۔ خود ہی اس نتیجے پر پہنچنے کے بعد اس نے فیصلہ کیا کہ وہ راجو کو اس حرکت کی سزا دے گا اور اس سے بدلہ لے گا۔ شانی نے رات ہونے کا انتظار کیا۔ جاری ہے جب ہر طرف اندھیرا چھا گیا تو اس نے اپنے گھر کے کچرے کا ڈرم اٹھایا اور راجو کے گھر کی طرف چل دیا۔ اتفاق سے اس وقت راجو بھی اپنی گھر کی کھڑکی کے سامنے بیٹھا باہر دیکھ رہا تھا۔ جب اس نے شانی کو کچرے کا ڈرم لاتے دیکھا تو وہ حیران رہ گیا۔ شانی نے ڈرم کا سارا کچرا راجو کے گھر کے بالکل سامنے الٹا کر اپنے گھر واپس چل دیا۔ راجو حیران ہو کر باہر آیا اور اس کچرے کے ڈھیر کے پاس گیا اور اسے غور سے دیکھا تو اسے اپنا وہ اہم ترین کاغذ دکھائی دیا، جو صبح اس کی جیب سے شانی کے گھر کے سامنے گر گیا تھا، مگر اب وہ کاغذ چھوٹے چھوٹے ٹکڑوں میں پھٹا ہوا تھا۔ وہ سوچنے لگا کہ پہلے تو میرا یہ کاغذ اڑا لیا پھر اسے ٹکڑے ٹکڑے کر کے میرے گھر کے سامنے پھینک گیا، ساتھ میں دوسرا کچرا بھی یہاں ڈال کر چلا گیا۔ پھر اس نے شانی سے اس کا بدلہ لینے کی ٹھان لی۔ اس نے ایک بڑے کسان کو فون کیا اور اس سے کہا مجھے پانچ گائے اور سو مرغیاں پہنچا دو۔ اس کے بعد اس نے اپنے گھر کے پتے کی جگہ شانی کے گھر کا پتا لکھوا دیا۔ اگلے روز صبح اس نے اپنے پڑوسی کے لڑکے کی آواز سنی، جو کسی گاڑی والے سے مرغیوں اور گائے پر لڑ رہا تھا۔ وہ سمجھ گیا کہ گائے اور مرغیاں پہنچ گئی ہیں اور اب لانے والا اس کی رقم طلب کر رہا ہے۔ کافی دیر بعد جا کر یہ مسئلہ نمٹا تو شانی سمجھ گیا کہ اصل میں یہ حرکت کس کی ہے۔ غرض یہ کہ کافی عرصے تک یہ سلسلہ چلتا رہا۔ وہ دونوں ایک دوسرے کو خوب نقصان پہنچاتے رہے، جس کا نتیجہ یہ نکلا کہ وہ دونوں ایک دوسرے کے ساتھ لڑائی کر کے ہسپتال جا پہنچے۔ ہسپتال میں وہ ایک کمرے میں کافی دنوں تک رہے تو ان کی آپس میں دوستی ہو گئی۔ اس دوران انہوں نے ایک دوسرے کو کاغذ کے گرنے کا واقعہ سنایا تو وہ حیرت سے ایک دوسرے کو دیکھنے لگے۔ آج ان کی سمجھ میں آیا کہ وہ انجانے میں نہ جانے کیا کیا کر گئے تھے، جس سے ان دونوں کو ہی نقصان ہوا تھا۔ 
سیدہ حیاء رئیسنیل نہر کے کنارے ایک حسین گاؤں آباد تھا۔ نہر کا شفاف پانی، سبز کھیتوں کی لہلہاہٹ اور پرندوں کی چہچہاہٹ گاؤں کی خوبصورتی میں اضافہ کر رہے تھے۔ اسی گاؤں میں احمد نامی ایک بہادر لڑکا رہتا تھا۔ احمد کی عمر صرف بارہ برس تھی، مگر جرات میں وہ اپنی عمر سے کئی گنا زیادہ تھا۔ وہ حالات سے گھبراتا نہیں تھا۔ ایک دن اچانک احمد کی امی کسی بیماری کا شکار ہو کر دنیا سے رخصت ہو گئیں۔ یہ صدمہ احمد اور اُس کے ابو کے لئے بہت بڑا تھا۔ ابو پر ذمے داریاں بڑھ گئیں۔ احمد گاؤں کے ایک بڑے اسکول میں صفائی کا کام کرنے لگا۔ وہ دن بھر اسکول کی صفائی کرتا اور کبھی کبھار بچوں کی پرانی کتابیں لے کر درخت کے نیچے پڑھنے بیٹھ جاتا۔ جاری ہے اسی دوران شہر سے ایک این جی او کے نمائندے گاؤں آئے۔ وہ غریب بچوں کو اسکالرشپ دینا چاہتے تھے، تاکہ وہ تعلیم حاصل کر سکیں۔ انھوں نے احمد سے ملاقات کی اور بتایا کہ اسکالرشپ کے لئے جلد ہی ٹیسٹ ہونے والے ہیں۔ احمد نے بھی اس ٹیسٹ میں حصہ لینے کا فیصلہ کیا۔ اب احمد صبح اسکول جلدی جاتا اور صفائی ختم کر کے اسکول کے میدان میں نیم کے درخت کے سائے تلے بیٹھ کر پڑھائی کرتا۔ آخر ٹیسٹ کا دن آیا تو گاؤں کے بچوں کے ساتھ احمد بھی شریک ہوا۔ ایک ہفتے کے بعد اسکول کے میدان میں سب بچے جمع تھے۔ سب کی نظریں اعلان کرنے والے پر جمی ہوئی تھیں۔ نتائج سنائے گئے تو اسکالرشپ حاصل کرنے والے خوش نصیب بچوں میں احمد کا نام بھی شامل تھا۔ وقت گزرتا رہا، احمد محنت کرتا رہا اور آگے بڑھتا رہا۔ آج احمد ملک کی سب سے بڑی تعلیمی این جی او کا سربراہ ہے۔ 
راؤجی اُن چارگہرے دوستوں کی عمریںسال کے لگ بھگ تھیں۔ وہ ٹرین میں ایک شہر سے دوسرے شہر جارہے تھے۔ ریل کے ڈبے میں بیٹھے وہ چاروں خوش گپیوں میں مصروف تھے کہ ان کی نظرالگ تھلگ بیٹھے شخص پر پڑی جو سونے کے فریم کی عینک لگائے قیمتی لباس پہنے ہوئے تھا۔ اس کے سر پر قیمتی ٹوپی ، گلے میں سونے کی موٹی زنجیر تھی ۔ اس کی واسکٹ میں بھی ایک سونے کی زنجیر لٹک رہی تھی جس کا دوسرا سِرا واسکٹ کی جیب میں جارہا تھا ۔ کچھ دیر بعد اس نے اس زنجیر کی مدد سے جیبی گھڑی نکالی، وقت دیکھا اور واپس جیب میں ڈا لی ، گھڑی بھی سونے کے فریم میں جڑی ہوئی تھی ۔ غرض کہ اس کی ہر ایک چیز اور اس کا حلیہ، اس کے امیروکبیر ہونے کی گواہی دے رہا تھا۔ چاروں دوست اس کا غورسے جائزہ لے رہے تھے ۔ جاری ہے فرسٹ کلاس کے اس ڈبے میں ان پانچ کے سوا کوئی اور نہیں تھا۔ ایک دوست ، عمردراز بولا مجھے تویہ کوئی بڑاوڈیرہ یا جاگیردار لگتاہے۔ وڈیرے ، جاگیردار کبھی اکیلے سفرنہیں کرتے، ان کے ساتھ لاؤ لشکر ہوتاہے۔ دوسرے دوست رحیم بخش نے کہا۔ مجھے تویہ کوئی بڑا سرکاری افسر لگتا ہے۔ تیسرے دوست عبداللہ نے کہا۔ چوتھے دوست نے کہا سر کاری افسروں کا ایسا حلیہ نہیں ہوتا، مجھے تویہ کوئی اسمگلر لگتا ہے ۔ یہ چوتھا دوست حمید الدین تھا اور حمیداکے نام سے پکارا جاتاتھا۔ حمید اچاروں میں سب سے زیادہ چالاک اور لالچی تھا۔ چاروں دوست رازدارانہ انداز سے باتیں کررہے تھے کہ یہ کوئی بڑی اسامی لگتی ہے۔ چلو، اسے کسی ترکیب سے بے وقوف بنا کر کچھ مال ہتھیالیتے ہیں۔ چاروں دوستوں نے ایک منصوبہ بنایا اور اس کے تحت اس امیر آدمی کے پاس پہنچے اور سلام دعا، خیر خیر یت دریافت کرنے کے بعد اس سے کہنے لگے جناب! سفر لمبا ہے ، اس لیے وقت گزاری کے لیے کوئی نہ کوئی مشغل ہونا چاہیے تاکہ سفر آسانی سے کٹ جائےایک کھیل ذہن میں آرہاہے ۔ اجازت ہوتوکھیل شروع کیاجائے۔ امیر آدمی نے معنی خیز انداز میں ان چاروں پر ایک نظر ڈالی اور ان کا سر سری جائزہ لینے کے بعد کہا منظور ہے۔ چاروں دوستوں نے امیر آدمی کوکھیل کی شرائط بتاتے ہوئے کہا ہم چاروں میں سے ہر ایک آدمی ایک قصہ سنائے گا۔ اگر آپ نے اس قصے کو سچ تسلیم نہ کیا تو پھر جو کچھ آپ کے پاس اور آپ کی جیب میں ہے وہ میں دینا ہو گا۔ یہی شرط ہم چاروں کے لیے بھی ہوگی۔ آپ کوئی قصہ سنائیں گے، اگر ہم اسے سچ ماننے میں ناکام رہے تو کپڑوں کے علاوہ ہمارے جسم پر اور جیب میں جو کچھ ہے وہ آپ کا ہو گا۔ امیر آدمی بولا منظور ہے! سوفی صد منظور ! پہلے دوست عمر دراز نے اپناقصہ سناتے ہوئے کہا میں ابھی پورے تین ماہ کا بھی نہیں تھا کہ میری والدہ نے مجھے پنگوڑے میں لٹارکھا تھا، میں نے دیکھا کہ میری والدہ پریشان ہورہی تھیں ، انھیں گوشت گلانے کے لیے کچے پپیتے کی ضرورت تھی ، جوگھر کے صحن میں ایک درخت پر لگے ہوئے تھے اور کوئی درخت سے اُتارنے والا نہیں ۔ میرے ابا نے یہ کہا کہ پپیتے اُتارنے سے انکار کر دیا تھا کہ وہ اتنے اونچے درخت پر نہیں چڑھ سکتے۔ پریشانی کے عالم میں میری والدہ باورچی خانے میں واپس چلی گئیں۔ مجھ سے ان کی پریشانی دیکھی نہیں گئی اور میں اپنے پنگوڑے سے نکلا، درخت پر چڑھا اور کچے پپیتے توڑ کر نیچے اُترا اور چپ چاپ باورچی خانے کے دروازے پر رکھ کر واپس اپنے پنگوڑے میں آکر لیٹ گیا۔ میری والدہ کچے پپیتے دیکھ کر حیران رہ گئیں۔ آپ کیا کہتے ہیں ؟ یہ بات سچ ہے یا جھوٹ ؟ اس نے امیر آدمی سے پوچھا۔ میں اسے سچ تسلیم کرتا ہوں ، ایسا ممکن ہے ۔ امیر آدمی نے جواب دیا۔ اب دوسرے دوست رحیم بخش نے اپنا قصہ سنانا شروع کیا۔ اس نے کہا کہ ایک دن میں سڑک کے کنارے چلا جارہا تھا، میں نے دیکھا کہ نیم کے نیچے بیر جیسی نمکو لیاں پڑی ہوئی ہیں ۔ میں ان کے سائز پر حیران رہ گیا۔ ایک نمکو لی اُٹھا کر میں نے چکھی تو میری حیرانی بڑھ گئی۔ وہ شہد کی طرح میٹھی تھی ۔ نمکو لیاں کھانے کے شوق میں ، میں درخت پر چڑھ گیا اور تازہ تازہ خوب نمکولیاں کھائیں ، لیکن اب مسئلہ یہ تھا کہ درخت سے اُتروں کیسے ؟ چڑھنا تو مجھے آتا ہے ، اُترنا نہیں آتا ۔ چناں چہ میں سیڑھی والے کی دکان پر پہنچا ، اس سے کرائے پر سیڑھی لی، اسے لگا کر میں درخت سے اُترا۔ نمکو لیوں کے شہد کی طرح میٹھے ہونے پر آپ کا کیا خیال ہے؟ رحیم بخش نے امیر آدمی سے سوال کیا۔ نمکو لیاں میٹھی ہو سکتی ہیں ، بالکل ہو سکتی ہیں ، میں اسے سچ تسلیم کرتا ہوں اور آپ کی عقل کی داددیتا ہوں کہ آپ نے درخت سے اُترنے کا بڑا اچھا طریقہ استعمال کیا۔ امیر آدمی اطمینان سے بولا۔ دوسرے دوست کا وار بھی خالی گیا تیسرا دوست عبداللہ میدان میں آیا۔ اس نے اپنا قصہ سناتے ہوئے کہا کہ میں چند دوستوں کے ہمراہ شمالی علاقہ جات کی سیاحت پر گیا۔ اس کے علاقے کے قدرتی حسن اور مسحور کن خوب صورتی سے میں اتنا متاثر ہوا کہ چلتے چلتے جنگل میں داخل ہو گیا اور مجھے پتا ہی نہیں چلا ، حالانکہ جنگل میں جانے سے مقامی لوگوں نے منع بھی کیا تھا کہ وہاں ایک آدم خورشیر رہتا ہے۔ وہی ہوا جس کا ڈر تھا۔ شیراچانک سامنے آگیا اور دھاڑنے لگا۔ اس کی دھاڑ سے پورا جنگل لرزرہا تھا ، لیکن میں پر سکون کھڑا رہا۔ میں نے شیر کو سمجھایا کہ وہ مجھے کھانے کی کوشش نہ کرے ، میں عام آدمی نہیں ہو ، تیراجبڑا توڑدوں گا، لیکن وہ نہ مانا اور مجھ پر حملہ آور ہوا۔ وہ جیسے ہی منھ پھاڑ کر میرے اوپر کودا ، میں نے اس کا نچلا جبڑا داہنے ہاتھ سے اور اوپر کا جبرا بائیں ہاتھ سے تھام لیا۔ وہ اپنا منھ بند کرنے کے لیے زور لگا رہا تھا، جب کہ میں اس کے جبڑوں کو جنپش نہیں کرنے دے رہا تھا۔ دونوں زور لگا رہے تھے ۔ شیر کان پھاڑنے والی آوازیں نکال رہا تھا ، لیکن میں نے اپنی گرفت مضبوط رکھی اور پھر ایک جھٹکے سے اس کے دونوں جبڑے چیر دیے ، وہ بے جان ہو کر زمین پر ڈھیر ہو گیا۔ میرے دوست اور جو میری تلاش میں وہاں پہنچ گئے تھے یہ منظر دیکھ کر ششدررہ گئے ، انھیں اپنی آنکھوں پر یقین نہیں آرہا تھا کہ میں نے نہتے ہاتھوں سے ببر شیر کو ہلاک کر دیا ۔ عبداللہ نے امیر آدمی سے سوال کیا کہ آپ کو بھی یقین آرہا ہو گا؟ امیرآدمی نے پر سکون انداز میں جواب دیا آپ کا قد کاٹھ بتارہا ہے کہ آپ نے شیر کویقینا ہلاک کر دیا ہو گا ، میں اسے سچ تسلیم کرتاہوں۔ تیسرا وار بھی خالی جانے پر چاروں دوست مایوس ہو گئے ۔ ان کی آخری اُمید چوتھا دوست حمید الدین عرف حمیدا تھا ، جس نے امیر آدمی کو لوٹنے کا پلان بنایا تھا۔ حمید نے سوچا کہ ایسا بڑا جھوٹ بولا جائے جس پر امیر آدمی کو بالکل یقین نہ آئے اور وہ انکار کرنے پر مجبور ہوجائے ، تاکہ وہ کھیل جیت لیں اور اس کی قیمتی اشیاء ہتھیالیں۔ چوتھے دوست نے اپنا قصہ بیان کرتے ہوئے کہا کہ میں ایک دن مچھلی کا شکار کھیلنے سمندر پر گیا۔ میں نے ایک کشتی کرائے پرلی اور گہرے سمندر میں پہنچ گیا۔ میں نے دیکھا کہ وہاں اور بھی شکاری اور مچھیرے تھے ، جو اپنی اپنی کشتیاں لیے مچھلیوں کا شکار کررہے تھے اور انھوں نے اچھی خاصی مچھلیاں پکڑ لی تھیں۔ میں نے بھی سمندر میں اپنا جال ڈال دیا ، لیکن کئی گھنٹے ہوگئے، کوئی بڑی مچھلی جال میں نہیں آئی۔ مجھے غصہ آگیا ، میں نے جال کو چھوڑا اور سمندر میں چھلانگ لگا دی اور غوطے کھاتا ہوا سمندر کی تہ میں پہنچ گیا۔ وہاں ایک بڑی وھیل مجھے دکھائی دی۔ اس نے بھی مجھے دیکھا اور مجھ پر حملہ آور ہوئی ۔ جونہی میری طرف بڑھی میں نے آؤ دیکھا نہ تاؤ، ایک زور دار مکا اس کی دا ہنی آنکھ پر جڑ دیا۔ اس کی آنکھ نکل کر پانی میں گر گئی، جسے چھوٹی مچھلیوں نے ذراسی دیر میں چٹ کر لیا۔ وھیل غضب ناک ہو کر پھر میری طرف پلٹی ۔ میں نے پینترابدل کر اس کی بائیں آنکھ پر بھی مکاجڑ دیا ، اس کی دوسری آنکھ بھی ضائع ہو گئی اور وہ دونوں آنکھوں سے محروم ہو کر میرے قابو میں آگئی۔ میں نے سمندر کی تہ میں ہی اسے ذبح کر ڈالا۔ مجھے سخت بھوک لگ رہی تھی ، لیکن مسئلہ اس کے گوشت کو بھوننے کا تھا۔ میں نے سمندر ہی میں دو پتھروں کور گڑ کر آگ جلائی اور مزے سے اس کا گوشت بھون کر کھانے لگا۔ قریب تھاکہ میں پوری وھیل کو کھاجاتا، لیکن پھر مجھے خیال آیا کہ اس کا کچھ حصہ بچاکر بھی لے جانا چاہیے، تاک لوگوں کو یقین آجائے کہ میں نے وھیل کا شکار کیا ہے۔ حمید الدین عرف حمید انے امیر آدمی سے پوچھا آپ کو میری بات کا یقین نہیں آیا ہو گا، خاص طور پر سمندر میں آگ جلانے کو تو آپ تسلیم ہی نہیں کریں گے۔ میں یقینا تسلیم کروں گا کہ پانی میں آگ لگائی جا سکتی ہے ۔ پانی میں آگ لگانے کا محاورہ اردو میں بہت مستعمل ہے نہ جانے اردو کے کتنے اشعار اور گیتوں میں اس محاورے کا استعمال کیا گیا۔ میں آپ کے قصے کو سچا مانتا ہوں ، یہ ممکن ہے۔ پانی میں آگ لگائی جا سکتی ہے۔ امیر آدمی کا جواب سن کر چاروں دوست دم بخودرہ گئے۔ ان کا آخری وار بھی خالی گیا۔ بادل نخواستہ انھوں نے امیرآدمی سے کہا کہ اب آپ اپنا کوئی حیرت میں ڈالنے والاقصہ سنائیے۔ امیر آدمی نے کہا کہ میرا ایک بڑا سبزی اُگانے کا فارم ہے ۔ جہاں میں سبزیوں کے سائز بڑے کرنے کے تجربات کرتا رہتا ہوں ۔ پچیس سال پہلے میں نے کدو کو بڑا کرنے کا تجربہ کیا تھا جوبہت کامیاب رہا اور کدو کا سائز معمول سے بہت بڑا ہو گیا۔ اس طرح چارکدو تیار ہوئے تھے ، لیکن جب انھیں کاٹا گیا تو ہر کدو میں سے ایک انسانی بچہ نکلا۔ وہ چاروں لڑکے تھے۔ میں نے انھیں پالا پوسا اور جوان کیا، وہ میرے کھیتوں اور فارموں پر کام کرتے تھے۔ ایک دن وہ چاروں میرے پاس سے بھاگ گئے ۔ میں ان کی تلاش میں سرگرداں تھا۔ میری قسمت اچھی ہے کہ آج تم چاروں مجھے مل گئے ۔ تم ہی وہ نوجوان ہوجو میرے فارم سے بھاگے تھے ۔ اب تمھیں واپس میرے ساتھ چلنا ہوگا اور میرے فارم اور کھیتوں میں کام کرنا ہو گا، کیوں کہ تم میری ملکیت ہو۔ بولو، میری بات پر یقین ہے یا نہیں ، میرے قصے کو سچا مانتے ہو یا نہیں! امیر آدمی نے پوچھا۔ چاروں دوست شش وپنج میں پڑ گئے۔ اگر امیر آدمی کے قصے کو وہ سچا مانتے ہیں تو انھیں تمام عمر غلام بن کر اس کے کھیتوں میں کام کرنا ہو گا اور اگر جھوٹ قرار دیتے ہیں تو انھیں اپنی جیبوں کی رقم ہاتھ کی انگوٹھیوں ، گھڑیوں اور گلے کی سنرہی زنجیروں سے محروم ہونا پڑے گا۔ کافی سوچ بچار کے بعد انھوں نے دوسرے خیال کو بہتر سمجھا۔ امیر آدمی نے شرائط کے مطابق ان چاروں کی گلے کی زنجیریں ، گھڑیاں اور جیبوں کی رقم سمیٹی اور اگلے اسٹیشن پر اُتر گیا، جہاں سے اُترنا تھا، یعنی اسے کہتے ہیں سوسنار کی ، ایک لوہار کی ۔ 
سارہ جاوید یہ چند ماہ پہلے کا واقعہ ہے مگر میرے لئے انتہائی یادگار بن گیا ہے کیونکہ یہ نہ صرف یادگار ہے بلکہ خاصا پُراسرار اور دلچسپ بھی ہے۔ میرے بی اے کے امتحانات ہونے والے تھے مگر ان سے کچھ ہی دن پہلے اچانک میری طبیعت خراب ہو گئی۔ کئی روز تک بستر سے ہلا جُلا بھی نہ گیا۔ نقاہت اس قدر تھی کہ بستر سے اُٹھتی تو سر چکرانے لگتا اور مجبوراً مجھے دوبارہ لیٹ جانا پڑتا۔ اس سب میں پڑھائی بھی ڈسٹرب ہو کر رہ گئی تھی۔ ڈاکٹر کی ہدایت پر مسلسل کئی روز دوا کھانے کے بعد کچھ افاقہ ہوا۔ اس دوران میرا ایک ہفتہ ضائع ہو گیا تھا اور کمزوری الگ محسوس ہو رہی تھی ۔ امتحان سے ایک ہفتہ قبل امی نے مجھے سختی سے ہدایت کی کہ روز رات کو دودھ پی کر سونا ہے اور رات دیر تک پڑھائی نہیں کرنی۔ جاری ہے جو تیاری کرنی ہے وہ صبح اُٹھ کر کر لینا۔ امی روز رات کو دودھ اُبالنے کے بعد دودھ والی گڑوی میرے کمرے میں ہی رکھ دیتی تھی تا کہ ذرا ٹھنڈا ہونے پر میں اُس میں سے ایک گلاس نکال کر پی لوں اور باقی دودھ فریج میں رکھ دوں۔ چنانچہ میں ایسا ہی کرتی۔ یہ دو روز بعد کی بات ہے۔ میں پڑھائی ختم کرنے کے بعد اُٹھی، دودھ والی گڑوی سے دودھ نکال کر گلاس میں ڈالا اور خود پینے کے بعد، یہ سوچ کر لیٹ گئی کہ ابھی دودھ گرم ہے، تھوڑی دیر بعد اسے فریج میں رکھ دوں گی۔ جانے کس وقت میری آنکھ لگ گئی اور میں گہری نیند سو گئی۔ رات کا جانے کونسا پہر تھا جب اچانک میری آنکھ اچانک کسی برتن کے گرنے کی آواز سے کھل گئی۔ مجھے کمرے میں کچھ گڑبڑ محسوس ہوئی اور میں نے اُٹھ کر چاروں طرف نظریں گھمائیں۔ پھر ایک جانب مجھے کوئی چیز تیزی سے حرکت کرتی نظر آئی، جسے دیکھ کر میری گھگھی بندھ گئی۔ چھوٹی سے کوئی چیز کمرے کے فرش پر تیزی سے اُچھل رہی تھی اور اُس کی اس حرکت سے برتن گرنے کی آواز پیدا ہو رہی تھی۔ اب میری نظریں نیم اندھیرے میں کچھ حد تک دیکھنے کے قابل ہو گئی تھیں۔ اب جو میں نے غور سے دیکھا تو معلوم ہوا کہ کوئی سیاہ رنگ کی چیز دودھ والی گڑوی کو لے کر اوپر نیچے ایسے اُچھل رہی ہے جیسے کوئی گیند ہو اور اسی سے وہ برتن گرنے جیسی آواز پیدا ہو رہی تھی۔ مگر ابھی تک میں یہ بات سمجھ نہیں سکی تھی کہ آخر وہ کیا چیز ہے۔ اب شاید اس سیاہ چیز کو میری موجودگی کا احساس ہو گیا تھا اور اُس نے زیادہ زور زور سے اُچھلنا شروع کر دیا۔ میں اگرچہ بہت خوفزدہ تھی مگر نہ تو چیخ رہی تھی اور نہ ہی کمرے سے بھاگنے کی کوشش ہی کی تھی۔ پھر میں نے ہمت جمع کی اور اُٹھ کر کمرے کی لائٹ جلا دی۔ اب منظر واضح تھا، سو میں نے گڑوی کی طرف بغور دیکھااوہبے اختیار میرے منہ سے نکلا۔ سیاہ رنگ کی بلی گڑوی میں منہ پھنسائے بیٹھی تھی۔ اب چونکہ اُس کا منہ گڑوی کے چھوٹے سے منہ میں پھنس کر رہ گیا تھا اس لئے وہ اپنی جھنجھلاہٹ اُچھل کود کر دکھا رہی تھی۔ کمرے میں اِدھر سے اُدھر اُس کی بھاگ دوڑ ایک عجیب منظر پیش کر رہی تھی اور مجھے سمجھ نہیں آرہی تھی کہ میں کیا کروں۔ بلی کی کوئی مدد کروں یا اُسے پکڑوںکچھ سمجھ نہیں آرہی تھی۔ بلی اس قدر اشتعال میں تھی کہ اُسے پکڑنا بھی ممکن نہ تھا۔ اس دوران میرے کمرے سے آوازیں سن کر امی اور بھائی بھی آگئے۔ اب سب کے سامنے وہی منظر تھا جسے میں کئی منٹ سے دیکھ رہی تھی۔ کسی کو بھی میری طرح اس صورتحال کا حل سمجھ نہیں آرہا تھا۔ پھر قدرت نے خود ہی اس کا حل نکال دیا۔ بھاگتی ہوئی بلی اچانک دیوار سے ٹکرائی اور پھر اُس نے زور سے اپنے سر کو جھٹکا دیا۔ تبھی اس کا سر گڑوی سے نکل آیا۔ کچھ دیر کے لئے بلیگ ٹھٹکی، جیسے وہ بھی منظر دیکھ کر حیران ہوئی ہو اور پھر اُس نے ہم سب کو حیران کرتے ہوئے کمرے میں لگے کولر کی طرف دوڑ لگا دی مگر جلد بازی میں وہ کولر کے اوپر لگے ہارڈ بورڈ میں اُلجھ گئی اور اُسے دوبارہ واپس آنا پڑا۔ اب اُس کے تیور اور خطرناک تھے وہ غُرّاتی ہوئی اِدھر اُدھر بھاگ رہی تھی اور اسے راستہ نہیں مل رہا تھا۔ پھر وہ میرے کمرے سے باہر نکلی اور ٹی وی لاؤنج کی طرف دوڑی۔ اب بھائی نے آگے بڑھ کر ٹی وی لاؤنج سے باہر جانے والا دروازہ کھول دیا۔ بلی فوراً اس طرف آئی اور باہر نکل گئی۔ یوں یہ معاملہ ختم ہو گیا۔ اب اس بات پر غور شروع ہوا کہ بلی کے ساتھ کیا اور کیسے ہوا۔ سب کی مشترکہ تفتیش سے یہ بات سامنے آئی کہ رات کسی وقت بلی کولر کے راستے سے میرے کمرے میں آئی تھی اور اس نے دودھ کی خوشبو سے مجبور ہو کر گڑوی کے اندر پڑا ہوا تھوڑا سا دودھ پینے کے لئے اپنا منہ اندر تک گھسا دیا تھا۔ بس پھر اس کے ساتھ وہی ہوا جو اوپر بیان کر چکی ہوں۔ 
سیدہ سباحت سمیع، کراچی میرپور کے ایک چھوٹے سے گاؤں میں احمد صاحب اپنی کٹیا میں اکیلے رہتے تھے۔ ان کی ایک ہی ساتھی تھی اور وہ ان کی گائے تھی۔ ان کے پڑوسی سلیم میاں کا بکرا چوری ہو گیا تھا۔ ایک دن گائے چارا کھا رہی تھی کہ اسے آواز آئی بہن! میں بھوکی ہوں مجھے کھانا دے دو۔ گائے نے دیکھا کہ ایک بھیڑ کھڑی ہے اور اس کے چارے کی جانب آ رہی ہے۔ گائے زور سے بولی ارے ارے رکو بہن جی! کون ہو تم اور تمہارا مالک کہاں ہے؟ بھیڑ نے کہا میرا مالک مجھے مارتا تھا۔ میں اس سے بچ کے بھاگ آئی اور دو دن سے مجھے کھانا نہیں ملا۔ اسی لئے بہت بھوکی ہوں۔ خدا کے لئے کھانا دے دو۔ بہت دعائیں دوں گی۔ گائے بولی نہیں بہن! جاؤ کسی اور کے پاس۔ جاری ہے میں اپنا کھانا نہیں دے سکتی، کیونکہ یہ میرے مالک نے مجھے دیا ہے۔ اتنے میں احمد صاحب آ گئے اور سارا ماجرا سمجھ گئے، پھر بھیڑ کو بھی کھانے کے لئے دیا۔ وہ سوچ رہے تھے کہ رزق اللہ تعالیٰ نے اس کے لئے بھی لکھا ہو گا جبھی یہ یہاں آئی۔ جب ہم کوئی بھی چیز جو اللہ تعالیٰ نے ہمیں عطا فرمائی ہے اس میں سے کسی مجبور کو بانٹتے ہیں تو اللہ تعالیٰ ہمیں اس سے زیادہ دیتے ہیں۔ اب گائے اور بھیڑ آپس میں دوست بن گئی تھیں۔ احمد صاحب نے یہ فیصلہ کیا کہ سلیم میاں کا بکرا جو چوری ہو گیا تھا تو کیوں نہ یہ بھیڑ ان کو دے دیں۔ اس سے اللہ تعالیٰ بھی خوش ہوں گے اور سلیم میاں کی مدد بھی ہو جائے گی۔ 
شائستہ زریں پیارے بچو! علامہ اقبال ہمارے قومی شاعر ہیں۔ وہ مسلمانوں کا درد رکھنے والے ایک عظیم انسان تھے۔ وہ بلا تفریق سب سے انکساری سے پیش آتے، بہت شگفتہ مزاج تھے۔ ماہ نومبر اُن کی پیدائش کا مہینہ ہے آئیے آج آپ کو اُن کی باتیں سناتے ہیں، جرنیل نادر خان سے علامہ اقبال کی پہلی ملاقات ہوئی تو آپ کو دیکھ کر حیرت سے کہنے لگا کہ آپ اقبال ہیں میں تو سمجھتا تھا کہ داڑھی والے بزرگ ہوں گے علامہ اقبال نے برجستہ کہا میں تو آپ سے زیادہ حیران اور مایوس ہوں، جرنیل کے لقب سے میں تو سمجھتا تھا کہ آپ بڑے قوی ہیکل، دیو قامت ہوں گے لیکن اتنا دبلا پتلا جسم جرنیل کے شایانِ شان نہیں معلوم ہوتا۔ اسی طرح فقیر وحید الدین علامہ کے بے تکلف دوستوں میں سے تھے۔ جاری ہے اُن کے ایک عزیز کو کتے پالنے کا بہت شوق تھا، ایک مرتبہ فقیر صاحب اپنے ایک عزیز کی موٹر میں بیٹھ کر علامہ اقبال سے ملنے آئے موٹر میں اُن کا کُتا بھی تھا، کتے کو موٹر میں چھوڑ کر مہمان اندر علامہ کے پاس گئے، کچھ دیر بعد ہی اقبال کی ننھی بچی بھاگتی ہوئی آئی اور کہنے لگی ابا جان موٹر میں کتے آئے ہیں یہ سُن کر علامہ اقبال نے مہمانوں کی جانب اشارہ کرتے ہوئے کہا کہ نہیں بیٹا یہ تو آدمی ہیں۔ پیارے بچو! آپ کو معلوم ہے کہ علامہ اقبال کا پسندیدہ مشغلہ کیا تھا؟ جی ہاں کبوتر بازی آپ کے والد نے آپ کا شوق دیکھتے ہوئے آپ کو گھر پر کبوتر رکھنے کی اجازت دے دی۔ آپ نے اپنے کبوتروں کے لئے خاص ڈبے بھی بنوائے تھے۔ ہاں علامہ کا ایک شعر یاد آ گیا جو ہر عمر کے انسان کے لئے ہے۔ وہ ایک سجدہ جسے تُو گراں سمجھتا ہے ہزار سجدوں سے دیتا ہے آدمی کو نجات 
صوفیہ صادق ایک دفعہ کا ذکر ہے کہ جلیل پور کے ایک گاؤں میں ایک مشہور ڈاکو رہتا تھا۔ وہ اپنا قصہ بیان کرتے ہوئے بتاتا ہے، ایک بار میں اپنے ساتھیوں کے ساتھ ڈاکہ ڈالنے جا رہا تھا۔ راستے میں ہم ایک جگہ کچھ دیر آرام کرنے بیٹھے تو وہاں ہم نے دیکھا کہ کھجور کے تین درخت ہیں۔ جن میں سے دو پر تو خوب پھل لگے ہے جبکہ تیسرا بالکل خشک ہے۔ ایک چڑیا بار بار آتی ہے اور پھل دار درختوں پر سے تر و تازہ کھجور اپنی چونچ میں لے کر خشک درخت پر چلی جاتی ہے۔ ہمیں یہ دیکھ کر بڑا تعجب ہوا، میں نے دس مرتبہ چڑیا کو کھجور لے جاتے ہوئے دیکھا تو مجھے جاننے کا تجسس ہوا کہ آخر اس خشک درخت پر ایسا کیا ہے جو یہ چڑیا بار بار پھل اُتار کر وہاں پہنچاتی ہے۔ یہی سوچ کر میں نے ارادہ کیا کہ کیوں نہ اس درخت پر چڑھ کر دیکھا جائے کہ وہاں ایسا کیا موجود ہے۔ جاری ہے اس ارادے کے ساتھ میں جو درخت پر چڑھا تو کیا دیکھتا ہوں کہ وہاں ایک اندھا سانپ منہ کھولے پڑا ہے اور یہ چڑیا وہ تر و تازہ کھجور اس کے منہ میں ڈال رہی ہے۔ مجھے یہ دیکھ کر اس قدر حیرت ہوئی کہ میں بے اختیار رونے لگا۔ میں نے کہا اے میرے اللہ! یہ سانپ جس کو مارنے کا حکم دیا گیا ہے، جب وہ اندھا ہو چکا ہے تب بھی تو نے اس کو روزی دینے کیلئے ایک چڑیا مقرر کر دی اور میں تو تیرا بندہ تیری توحید کا اقرار کرنے والا بھلا کیسے تیری رحمت سے مایوس ہو سکتا ہوں، کس طرح تیرے بندوں کا مال لوٹ کر انہیں نقصان پہنچا سکتا ہوں۔ یہ سوچ کر میں نے اسی وقت اپنی تلوار توڑ ڈالی جو لوگوں کو لوٹنے میں کام دیتی تھی۔ میں اپنے ساتھیوں کے پاس آیا تو میرے ہاتھ میں ٹوٹی ہوئی تلوار اور آنکھوں میں آنسو دیکھ کر وہ کہنے لگےتجھے کیا ہو گیا ہے؟ تب میں نے جواب دیا کہ میں نے اپنے رب سے توبہ کر لی ہے، اب بس مجھے انتظار ہے کہ میرا خدا میری معافی قبول کر لے۔ یہ کہہ کر میں نے سارا قصہ اپنے ساتھیوں کو سنایا جس نے میرے ساتھیوں کے دل پر بھی بے حد اثر کیا۔ خدا سے معافی مانگتے ہوئے سب نے اپنی اپنی تلواریں توڑ دیں اور وہ لوٹ کا سامان وہیں چھوڑ کر اپنے گھر چل دیے۔ 
خالد محمود عاصی بزرگوں سے سنتے آئے ہیں کہ جوڑے آسمانوں پر بنتے ہیں تجسس تھا مگر دور ہو گیا۔ تجسس نے جب حقیقت کا روپ دھارا تو میری آنکھیں کھلی کی کھلی رہ گئیں واقعی حکم ربی کے ہم سب تابع ہیں۔ یہاں تک کہ کائنات کا ذرہ ذرہ احکام ربی کا مرہون منت ہے۔ ہمارے ہی گاؤں کا واقعہ ہے کہ گاؤں کے دوسرے محلے میں میرے ایک دوست طارق کی شادی تھی۔ میں بھی مدعو تھا رسم مہندی میں ہر طرح کا ہلہ گلہ ہوا ڈھول بجےخوب ناچ گانا ہوا تقریب کی رونق کو دوبالا کرنے کے لئے کبھی کبھار فائرنگ کا تڑکا بھی لگایا جاتارہا۔ عزیز واقارب کے علاوہ کافی تعداد میں دوست احباب بھی شادی میں شرکت کی غرض سے تشریف فرماتھے۔ رات تقریباً بجے تقریب اختتام پذیر ہوئی۔ طارق کا تعلق ایک زمیندار گھرانے سے تھا۔ جاری ہے سب لوگوں سے زمین رقبہ ان کی زیادہ تھی۔ کوٹھینوکر چاکر ضروریات زندگی کی ہر ایک آسائش میسر تھی۔ آمارات کے ساتھ ساتھ طارق ایک خوبرو نوجوان بھی تھا۔ گاؤں کی اکثر لڑکیاں اس کے قدموں میں ہمہ وقت دل پھینکنے کو تیار رہتی تھیں۔ کالج میں بھی اس کی کافی لڑکیوں کے ساتھ دوستی تھی۔ اس کے باوجود طارق کریکٹر لیس نہ تھا۔ ہنس مکھدوسروں کے دلوں میں گھر کر لینے والا ملنسار اور ہمدرد بھی تھا۔ گاؤں میں وہ بلا تفریق ہر کسی کے کام آتادکھ درد میں شریک ہوتا۔ مہندی کی رسم سے فارغ ہونے کے بعد جس کو جہاں جگہ ملی لیٹ گیا۔ میں تو اپنے گھر لوٹ آیا۔ صبح مجھے میرے ایک دوست نعمان نے اٹھایا اور بتایا۔ سارے گاؤں میں چھان مارا طارق کا کہیں پتہ نہیں چلا وہ گھر سے غائب ہے۔ سارے عزیز واقارب اور مہمان پریشان ہیںبارات جانے کا ٹائم ہورہا ہے کاریں اور بسیں ہارن بجابجا کر اپنی آمد کی خبر دے رہی ہیں۔ بینڈ والے بھی پہنچ چکے ہیں مگر طارق کی اچانک گمشدگی نے سب کے ارمانوں پر اوس ڈال دی ہے۔ نجانے خوشیوں کو کس ظالم کی نظر لگ گئی۔ خوشیوں بھرا آنگن ماتم کدہ بن کے رہ گیا ہے۔ دوپہر ہونے کو تھی برادری کے بوڑھوں نے فیصلہ کیا کہ طارق کے چھوٹے بھائی ارشد کو تیار کرو۔ سانپ بھی مرجائے گا اور لاٹھی بھی سلامت رہے گی۔ لڑکی والوں کی عزت بھی محفوظ رہے گی اورلڑکے والے بھی لوگوں کے طعنوں سے بچ جائیں گے۔ اس ساری صورت حال سے لڑکی والے بھی آگاہ ہو چکے تھے۔ انہوں نے اپنے ایک کمیں کے ہاتھ طارق کے ہاں پیغام بھجوادیا کہ ہم کو سب معلوم ہو چکا ہے لہٰذا ہمارے ہاں آنے کی قطعی جرات نہ کرنا۔ کیونکہ ارشد بھی طارق ہی کا بھائی ہے وہ طارق سے بھی دو ہاتھ آگے ہو گا۔ اور ساتھ ہی دوسرے کمیں کو ہمارے ہی گاؤں کے جنید جو طارق ہی کا کزن تھا پیغام بھجوادیا کہ فوراً تیار ہو کر چند عزیز ساتھ لے کر پہنچ جاؤ۔ زیادہ تر درد کرنے کی بھی ضرورت نہیں کیونکہ ہم نے سب انتظام کررکھا ہے۔ جنید کی تو جیسے لاٹری نکل آئی۔ خوشی سے پھولے نہیں سما رہا تھا۔ چند دن پہلے سے ماتم کناں جنید کی تو اب باچھیں کھل رہی تھیں۔ جب مجھے اس واقعہ کا علم ہوا تو میں سن کر حیران وپریشان ہو گیا اور بے اختیار پکار اٹھا۔ واہ مولا تیرے رنگ تیریاں تو ہی جانیں جنید طارق کا کزن تھا۔ مگر کسی بھی طور وہ طارق کا ہم پلہ نہیں تھا۔ یہی وجہ تھی کہ صائمہ کے گھر والوں نے جنید پر طارق کو ترجیح دی تھی۔ حالانکہ جنید اور صائمہ ایک دوسرے کو بچپن سے چاہتے تھے صائمہ جنید کے سگے ماموں کی بیٹی تھی مگر جہاں دولت کی فراوانی ہو وہاں رشتوں کا تقدس قائم نہیں رکھا جاتا۔ ہر رشتہ دولت کے ترازو میں تولہ جاتاہے۔ دولت تو بھائی کے ہاتھوں بھائی کو قتل کروا دیتی ہے۔ بیٹے کے ہاتھوں باپ کو مروا دیتی ہے۔ زمیندار تو ویسے بھی ایک انچ زمین کی خاطر خاندان کے خاندان تباہ کردیتے ہیں مگر زمین کا ٹکڑا کئی قتل کروانے کے بعد بھی مدعی اور مدعلیہ کا منہ چڑا رہا ہوتاہے۔ جنید تیار ہوا اپنی بچپن کی محبت کو پانے کے لئے ماموں کے ہاں پہنچ گیا۔ اس طرح دو بچھڑنے والے آپس میں مل گئے۔ اس واقعہ کو کافی عرصہ بیت چکا ہے۔ مگر آج جب بھی ہمارے گاؤں میں شہنائی کی آواز میرے کانوں سے ٹکراتی ہے تو مجھے فوراً طارق والا واقعہ یاد آجاتاہے۔ جنید اور صائمہ کی شادی کے دو سال بعد طارق دبئی سے لوٹا ہر ایک اس سے روپوش ہونے کے متعلق پوچھنے کی کوشش کرنے لگا مگر اس نے کسی کو بھی سچی بات نہ بتائی۔ ایک شام میری اور طارق کی ملاقات کھیتوں میں ہوئی کیونکہ ہم دونوں کی زمین ساتھ ساتھ تھی۔ میں نے اُسے اپنے ڈیرے پر بیٹھالیا اور پوچھا۔ طارق تم نے سب کی عزت خاک میں کیوں ملادی۔ خوشیوں بھرے گہوارے کو خود اپنے ہی ہاتھوں سے آگ لگا گئے۔ کون سی ایسی مجبوری تھی جس کی وجہ سے تجھے ایسا کرنا پڑا۔ طارق کہنے لگا۔ حیدر بھائی ساری زندگی آگ میں جلنے سے بہتر تھا کہ چند دن کے لئے برابن جاتا اور وہ میں بن گیا۔ میں ضمیر کا قیدی بن کر جینے سے موت کو ترجیح دیتا۔ ایسا کرنے سے میرے ضمیر پر جو بوجھ تھا اب میں اس سے آزاد ہوں۔ الحمد اللہ اب میرے ضمیر پر کوئی بوجھ نہیں۔ اگر میں اس رات گھر سے نہ بھاگتا اور صائمہ کو بیاہ کرلے آتا۔ لوگوں کی نظر میں وہ میری بیوی بن جاتی مگر جب اس کا دل ہی مجھے قبول نہ کرتا تو میں اس زندہ لاش کا کیا کرتا۔ حیدر بھائی شادی کا مقصد تو یہ ہوتاہے کہ زباں سے اقرار اور دل سے تصدیق ہمارے معاشرے میں زبردستی یہ سب کچھ کروایا جاتاہے۔ میں ایسی سختی کے خلاف ہوں۔ میرے علم میں تھا کہ صائمہ اور جنید بچپن سے ایک دوسرے کو چاہتے ہیں اور ان کی محبت کے اس پاک رشتے کو میری دولت سے تولہ جارہا ہے اور جنید کو اس لئے ٹھکرایا جارہا ہے کہ وہ ہمارے ہم پلہ نہیں ۔ حالانکہ صائمہ کے والد جنید کے سگے ماموں ہیں۔ مجھے یہ سب اچھا نہیں لگا۔ میرے ضمیر نے مجھے ملامت کی کہ میری وجہ سے دو محبت کرنے والے دلوں کا خون ہورہا ہے۔ اور یہ جرم سر زد مجھ سے کروایا جارہا ہے ۔ میں نے سوچا کیوں قاتل بنوں۔ لوگ چار دن باتیں بنائیں گے برادری والے بھی میرے اہل خانہ کو کھٹی میٹھی سنائیں گے۔ اس سے کوئی فرق نہیں پڑتا۔ میرے ایسا کرنے سے اگر دو دلوں کا ملاپ ہوجاتاہے تو مجھے خوشی ہوگی ویسے بھی حیدر بھائی جوڑے تو آسمانوں پر بنتے ہیں اللہ سائیں جو کرتاہے بہتر کرتاہے۔ جنید اور صائمہ ہنسی خوشی زندگی بسر کررہے ہیں ان کے آنگن میں اب دو ننھے سے پھول بھی کھل چکے ہیں۔ خدا اُن کو سلامت رکھے ہمارے لئے بھی تو اس خالق ومالک نے کوئی ڈھونڈ کے رکھی ہی ہو گی۔ 
صالحہ خان، ملتان طاہر اپنی نانی کے گھر آیا ہوا تھا۔ وہ اپنے رشتے کے بہن بھائیوں کے ساتھ نانی کے باغیچے میں کھیل رہا تھا۔ تھوڑی دیر آرام کرنے کے لئے وہ ایک جگہ بیٹھ گیا۔ اچانک اس کے پاس سے ایک نیلی تتلی گزری۔ وہ انوکھی لگ رہی تھی اور جادوئی طریقے سے چمک رہی تھی۔ طاہر اس کو پکڑنے کے لئے بھاگتے بھاگتے گھر کے پاس والے جنگل میں چلا گیا۔ جب تتلی غائب ہو گئی تب اسے احساس ہوا کہ وہ گم ہو گیا ہے۔ اچانک اس کا سر چکرانے لگا اور وہ بے ہوش ہو گیا۔ جب وہ اُٹھا تو وہ جنگل پوری طرح بدل چکا تھا۔ گھنے اور خوف ناک پیڑوں کی جگہ اب وہ خوبصورت اور رنگ برنگے درخت تھے۔ جنگلی جانوروں کی آواز کی جگہ اب چڑیوں کی چہچہانے کی آواز آ رہی تھی۔ طاہر کے سامنے وہ تتلی دوبارہ نمودار ہوئی، لیکن وہ اب بول رہی تھی۔ جاری ہے اس نے پہلے طاہر کو پریوں کے جہان میں خوش آمدید کہا، پھر وہ طاہر کو ایک جھیل کے کنارے لے گئی اور اسے تین بار انوکھا جنگل بولنے کو کہا۔ ایسا کرنے پر ایک دم پانی سے کئی چھوٹی چھوٹی پریاں نمودار ہوئیں۔ ہر پری نے طاہر کو ایک چھوٹی رنگ برنگی گولی دی۔ ان سے طاہر جب چاہے کوئی بھی اپنی خواہش پوری کر سکتا تھا۔ طاہر نے ان کا شکریہ ادا کیا۔ تتلی اس کو واپس چھوڑ آئی۔ اب طاہر جب بھی اس جنگل میں جاتا ہے تو اسے گھنے اور خوف ناک جنگل کے علاوہ کچھ بھی نظر نہیں آتا۔ نہ رنگ برنگے درخت، نہ نیلی تتلی اور نہ وہاں وہ پریاں ہوتی ہیں۔ 
فلزا کائناتنومی دریا کے کنارے ایک قصبے میں اپنی بوڑھی نانی کے ساتھ رہتا تھا۔ صبح وہ اسکول جاتا اور اسکول کے بعد قصبے کے ایک امیر مچھیرے کے پاس کام کرتا۔ مچھیرا اس سے سخت محنت کرواتا، بات بات پر ڈانٹتا اور پھر اُجرت دینے میں بھی آنا کانی کرتا، لیکن نومی اپنی مالی مجبوری کی وجہ سے یہ نوکری نہیں چھوڑ سکتا تھا۔ سخت محنت کے باوجود وہ اپنی تعلیم پر پوری توجہ دیتا اور بوڑھی نانی کا بھی پورا خیال رکھنے کی کوشش کرتا۔ ایک دن مچھیرے نے نومی کی ذرا سی غلطی پر اسے بہت ڈانٹا اور نوکری سے بھی نکال دیا۔ نومی روتا ہوا ایک درخت کے نیچے آ بیٹھا۔ تھوڑی دیر بعد پتوں میں سرسراہٹ سی ہوئی اور دیکھتے ہی دیکھتے ایک بونا ان کے پیچھے سے نمودار ہوا۔ جاری ہے بونا نومی کے پاس آیا اور بولا تم کون ہو لڑکے اور روتے کیوں ہو؟ نومی ایک لمحے کے لئے حیران رہ گیا، لیکن پھر اس نے بونے کو سارا ماجرا کہہ سنایا۔ بونے نے کہا تم اپنی بوڑھی نانی کا خیال رکھتے ہو اور خوب محنت سے اپنا کام کرتے ہو اور تعلیم بھی حاصل کرتے ہو۔ ایسے بچوں کو اللہ ضرور بہترین اجر دیتا ہے۔ تم دل چھوٹا نہ کرو اور آؤ میں تمہیں اپنا شہر دکھاؤں اور اپنے لوگوں سے ملاؤں۔ نومی بونے کا ہاتھ پکڑے درخت کے کھوکھلے تنے میں داخل ہوا تنگ سی سرنگ تھوڑی دیر بعد ایک چھوٹے، مگر پیارے سے شہر میں جا کھلی۔ نومی وہاں دوسرے بونوں سے بھی ملا۔ خوب سیر کی اور مزے مزے کی چیزیں کھائیں۔ واپسی پر بونوں نے اسے بہت سے تحفے بھی دیے۔ نومی خوشی خوشی گھر آیا اور نانی کو سارا حال بتایا۔ نانی حیران ہوئیں، لیکن ساتھ ہی نومی کی تنبیہ کی کہ اس طرح بغیر بتائے نہیں جانا چاہیے تھا۔ جب دونوں تحفے کھولنا شروع کیے تو معلوم ہوا کہ وہ سب ڈبے سونے چاندی اور قیمتی چیزوں سے بھرے ہیں۔ نومی کو اطمینان ہوا کہ اب وہ دل لگا کر اپنی تعلیم حاصل کر سکتا ہے اور یوں نانی اور نومی شکر گزاری کے ساتھ خوشی خوشی رہنے لگے۔ 
خالد محمود پانچ دوست سعد، طلحہ سعید، عبدالمعیز، عبدالرافع اور فیضان رشید ایک ہی سکول میں پڑھتے تھے اور ہمیشہ اکٹھے ہی کھیلتے تھے ۔ طلحہ اور سعید کے کسی رشتے دار کی شادی تھی۔ طلحہ نے اپنے رشتے دار سے بغیر پوچھے چاروں دوستوں کو شادی کا رڈ دے دیا۔ چاروں دوست شادی کارڈ لے کر بہت خوش ہوئے اور شادی پر جانے کی تیاری کرنے لگ گئے۔ بالآخر شادی کا دن بھی قریب آپہنچا۔ وہ چاروں دوست شادی پرجانے کے لئے تیاری کی بس پرسوار ہوکر طلحہ کے گاؤں کی طرف روانہ ہوگئے۔ گاؤں میں اس کے گھر تک پہنچنے کیلئے پیدل جانا پڑتا تھا۔ وہ چاروں دوست اڈے سے اُترجرپیدل گاؤں کی جانب چل پڑے۔ تھوڑی دیر بعد وہ اس کے گھر پہنچ گئے۔ طلحہ اپنے چاروں دوستوں کو مل کر خوش تو ہوا لیکن تھوڑا پریشان بھی ہوگیا کیونکہ شادی کی تقریب سادگی کے ساتھ ادا کی جانی تھی۔ جاری ہے چاروں دوست طلحہ سے باتیں کرنے لگ گئے طلحہ نے کہا میں کھانا لیکر آتا ہوں۔ آدھا گھنٹہ گزر گیااور طلحہ نہ آیاتو عبدالمعیزکہنے لگایار بھوک سے برا حال ہورہا ہے۔ طلحہ نہیں آیا توسعد کہنے لگا طلحہ آتا ہی ہوگا لیکن آدھا گھنٹہ اور گزرگیا تو وہ پریشان ہوگئے۔ عبدالرافع کہنے لگایا یار وہ نہیں آتا ہم واپس گھر چلتے ہیں۔ فیضان کہنے لگا ٹھیک ہے۔ وہ چاروں دوست گھر کی طرف جانے کیلئے چل پڑے واپسی پر رات ہوگئی۔ تو وہاں کتا بیٹھا تھا وہ ڈرگئے سعد، عبدالرافع اور عبدالمعیز دوڑنا شروع کردیا۔ اچانک اندھیرے میں پتہ نہ چلا اور سعد اور عبد الرافع کھال میں گرگئے تو کپڑوں کو کیچڑ لگ گیا۔ انہوں نے پانی کے ساتھ کپڑے دھوئے۔ اسی دوران ایک کتا ن کی جانب دوڑتا آرہا تھا۔ ان سب میں فیضان رشید دلیر اور بہادر تھا اس نے اینٹ کا ٹکڑا کتے کو ماراتو کتا بھاگ گیا پھر وہ تھوڑی دیر آگے گئے تو سعد امجد نے کالی چیز دیکھی تو ڈر گیا لیکن فیضان نے اینٹ کا ٹکڑا اس کی طرف پھینکا تو ہنسنے لگ گیا۔ فیضان کہنے لگایا ر یہ توگدھا تھا جو گھاس کھارہا تھا۔ یہ دیکھ کر عبدالرافع کہنے لگا۔ گدھے تم کسی کے کام آتے ہو بھی کہ نہیں بس صرف گھاس ہی کھاتے رہتے ہو۔ عبدالمعیز کہنے لگا اوئے گدھے ہمیں اڈے تک چھوڑآؤ عبدالرافع کہنے لگا ہم چاروں گدھے پر کیسے بیٹھیں گے فیضان رشید نے گدھے کے گلے میں رسی دیکھی جولٹک رہی تھی ۔ فیضان نے کہا وہ دیکھو رسی لٹک رہی ہے۔ فیضان نے گدھے کی رسی پکڑ لی عبدالرافع ، سعدامجد اور عبدالمعیز گدھے پر بیٹھے گے۔ اورگدھے نے چلنا شروع کردیا تھوڑی دیر اڈا آگیا اڈے سے انہوں نے رکشہ لیا اور کچھ کھائے پیے بغیر گھر پہنچ گئے ۔ 
جاوید بسام وہ دن میاں بلاقی کیلئے انتہائی حیرت انگیز تھا۔ صبح کے وقت وہ اپنی بگھی کا پہیا ٹھیک کررہا تھا کہ کسی نے اس کا کندھا ہلایا۔ اس نے گھوم کر دیکھا تو بڑے سے سر والا ایک بونا آدمی کھڑا تھا۔ وہ بولا مجھے میاں بلاقی کی تلاش ہے۔ تم اس وقت اسی سے بات کررہے ہو۔ بلاقی نے کہا۔ لیکن میں کیسے یقین کروں کہ تم ہی بلاقی ہو؟ بونا اکڑکر بولا۔ ہاں یہ بھی ٹھیک ہے۔ بلاقی تعجب سے بولا۔ اس نے ادھر ادھر نظر دوڑائی تاکہ گواہی دلواسکے، لیکن وہاں اور کوئی نہیں تھا۔ پھر اسے خیال ایا اور وہ مسکرا کر بولا میں تمہیں اپنا شناختی کارڈ دکھاؤں؟ ہاں۔ بونے نے خوش ہوکرکہا۔ بلاقی نے کارڈ نکال کر دکھایا اور پوچھا کہ وہ اسے کیوں ڈھونڈ رہا تھا۔ جاری ہے بونا رونی صورت بنا کر بولا رات ہمارے چچا فوت ہوگئے۔ ان کی وصیت تھی کہ مرنے کے بعد انہیں آبائی گاؤں میں دفن کیا جائے۔ ہمیں ان کی میت لے کر جانی ہے۔ یہ سن کر بلاقی اچھل پڑا۔ وہ عرصہ دراز سے لوگوں کے گھروں کا سامان، غلے کے بورے اور پالتو جانور ایک جگہ سے دوسری جگہ پہنچاتا آیا تھا، لیکن اس نے کبھی نہیں سوچا تھا کہ ایک دن اسے ایک میت بھی پہنچانی پڑے گی۔ پھر اسے کچھ خیال آیا اور وہ بولا بھائی! تم اسپتال کی گاڑی کیوں نہیں لیتے؟ بونا منہ بنا کر بولا اسپتال میں صرف ایک گاڑی ہے اور وہ کل ہی کسی کی میت لے کر دوسرے قصبے گئی ہے۔ اچھا مجبوری ہے۔ چلو ٹھیک ہے، ہم ابھی چلتے ہیں۔ بلاقی نے پہیے کو دو تین ہتھوڑے لگائے اور وہاں سے چل دیا۔ بونا اسے راستہ بتاتا جارہا تھا۔ کچھ دیر میں وہ مضافاتی علاقے میں پہنچ گئے۔ وہاں دور دور گھر بنے تھے۔ ایک بڑے مکان کے آگے بونے نے بگھی رکوائی، ایسا لگتا تھا جیسے مکان بہت دنوں سے خالی پڑا ہے بونے نے پھرتی سے اتر کر پھاٹک کی زنجیر کھولی اور پھاٹک چرچراہٹ کے ساتھ کھل گیا۔ اس نے بگھی اندر لانے کا اشارہ کیا۔ گھر کے احاطے میں پرانے درخت اور جھاڑیاں اُگی تھیں۔ بلاقی ان سے بچتا ہوا بگھی عمارت کے اندر تک لے آیا۔ اسی دوران دو آدمی باہر آئے اور بلاقی کو غور سے دیکھنے لگے۔ ان میں ایک لمبا اور دوسرا موٹا تھا۔ میت کہاں ہے؟ بلاقی نے پوچھا۔ آؤ، اندر آجاؤ۔ بونا اُچھل کر سیڑھیاں چڑھتے ہوئے بولا۔ سب گھر میں داخل ہوئے۔ بلاقی کو کمرے میں ایک تابوت رکھا نظر آیا۔ اس نے اپنا ہیٹ اُتارا او احترام سے آگے بڑھ کر اس میں جھانکا، لیکن وہ خالی تھا۔ وہ حیرت سے پلٹا۔ اسی دوران باہر سڑک پر کسی پولیس وین کے گزرنے کی آواز سنائی دی۔ اس کا سائرن بج رہا تھا۔ وہ تینوں اُچھل پڑے اور دیوار کے ساتھ چپک گئے۔ وین پھاٹک کے قریب آکر رک گئی۔ کچھ دیر رکی وہی پھر آگے بڑھ گئی۔ جب وہ دور چلی گئی تو بونے کے ساتھ بونے کو غصے سے گھورنے لگے۔ ان کا خیال تھا کہ بونا پولیس کو اپنے پیچھے لگا لایا ہے، جب کہ بونا کہہ رہا تھا کہ وین اتفاق سے وہاں آنکلی ہے۔ ان میں بحث ہونے لگی۔ بلاقی کو گڑبڑ کا احساس ہوا، وہ بولا دوستو! میرا خیال ہے آپ کی میت ابھی پہنچی نہیں، میں چلتا ہوں، کل اسی وقت آکر معلوم کرلوں گا۔ وہ دروازے کی طرف بڑھا، لیکن لمبا آدمی اُچھل کر اس کے سامنے آگیا اور پستول نکالتے ہوئے بولا بڑے میاں! کہا چلے؟ میت ابھی آجاتی ہے۔ اس نے بونے آدمی کو اشارہ کیا۔ وہ اکڑتا ہوا آگے بڑھا اور تابوت کا ڈھکنا کھول کر اس میں لیٹ گیا۔ اس نے آنکھیں بند کرلیں تھیں۔ باقی دونوں نے فوراَ۔ رونا شروع کردیا ہائے! ہمارے چچا فوت ہوگئے۔ وہ اچھی ادا کاری رکرہے تھے۔ بلاقی کی سمجھ میں نہیں آرہا تھا کہ یہ کیا ہورہا ہے۔ اچانک لمبے آدمی نے پستول اس کے سینے پر رکھ دیا اور سفاک لہجے میں بولا بڑے میاں! سنو ہمیں یہ تابوت اس قصبے سے نکالنا ہے۔ تم ہماری مدد کرو گے ورنہ اس نے آسمان کی طرف اشارہ کیا۔ اس کے تیور اچھے نظر نہیں آرہے تھے۔ لیکن تم ایسا کیوں کررہے ہو؟ بلاقی نے پوچھا۔ لمبے آدمی نے اس کی بات کا جواب نہیں دیا اور چیخ کربولا جلدی کرو، تابوت بگھی میں رکھو۔ ہم فوراََ یہاں سے نکل رہے ہیں۔ بلاقی کو مجبوراََ اس کا حکم ماننا پڑا۔ اس نے موٹے آمدی کے ساتھ تابوت اٹھا کر بگھی میں رکھا۔ دونوں اس کے ساتھ اگلی نشست پر بیٹھ گئے۔ لمبے آدمی کا ہاتھ بلاقی کی کمر سے لگا تھا، جس میں پستول تھا۔ اب وہ سے چل دیے۔ قصبے سے نکل کر کچھ دور چلنے کے بعد انہیں پولیس چوکی نظر آئی۔ لمبے اور موٹے دونوں آدمیوں نے اپنے بال بکھیرے، آنکھیں رگڑیں اور رونی صورت بنا کر بیٹھ گئے۔ وہاں کئی بگھیاں قطار میں لگی تھیں بلاقی نے بھی بگھی روک دی۔ ایک پولیس اہلکار ان کی طرف آیا۔ قریب آکر وہ مسکرایا آیا، چچا بلاقی! کہاں چلے؟ وہ بلاقی کے ایک پڑوسی کا لڑکا تھا اور اس سے اچھی طرح واقف تھا۔ بلاقی بولا بیٹا! ان کا ایک عزیز فوت ہوگیا ہے، اسے گاؤں لے جارہے ہیں۔ موٹے اور لمبے دونوں آدمیوں نے رونا شروع کردیا تھا۔ اہلکار نے پچھلے حصے پر ایک اچٹتی نظر ڈالی اور بولا چچا! ٹھیک ہے، تمہیں دیر ہورہی ہوگی، تم ادھر سے نکل جاؤ۔ اس نے راستہ بنانے کیلئے سیٹی بجائی۔ بلاقی نے بے دلی سے گھوڑوں کو چابک مارے۔ وہ دل میں سوچ رہا تھا کہ یہاں بھی جان پہچان نکل آئی۔ ورنہ دوسرا کوئی اتنی آسانی سے جانے نہیں دیتا۔ ان کی بگھی آگے بڑھ گئی۔ کچھ دور جاکر موٹے اور لمبے دونوں آدمیوں نے خوشی سے ہاتھوں پر ہاتھ مارے اور ہنسنے لگے۔ لمبا آدمی بولا واہ واہ، میان بلاقی! ہمارا فیصلہ درست تھا تم اس قصبے میں کسی کے چچا، کسی کے خالو اور کسی کے ماموں ہو، ہم نے اسی لئے تمہاری بگھی لی تھی۔ بلاقی سوچ رہا تھاکہ ان چالاک لوگوں نے اس کی شہرت سے فائدہ اٹھایا ہے۔ اس دوران پیچھے کھٹ پٹ ہوئی اور بونا آدمی تابوت میں سے نکل آیا۔ لمبے آدمی ے ڈانٹ کر کر اس سے دوبارہ لیٹنے کو کہا، کیوں کہ ابھی سڑک پر بگھیاں گزررہی تھیں۔ بونا پھر لیٹ گیا۔ وہ چلتے رہے۔ دوپہر تک وہ ایک اور قصبے کے نزدیک جا پہنچے۔ وہاں بھی گاڑیوں کی تلاشی لے جارہی تھی۔ ایک اہلکار ان کی طرف آیا۔ بلاقی نے وہی بات دہرائی۔ لمبے اور موٹے آدمی کے آنسو بہہ رہے تھے۔ اہلکار نے پچھلا دورازہ کھولا اور تابوت کا معائنہ کرنے لگا۔ پھر آگے آیا او بولا مرنے والے کا ڈیتھ سرٹیفیکٹ دکھاؤ۔ بلاقی لمبے کی طرف منہ کر کے بولا ہاں بھئی سرٹیفیکیٹ دکھاؤ۔ لمبا آدمی ہکلا کر موٹے آدمی سے بولا ہاںہاں سرٹیفیکیٹ نکالوں، کہاں ہے؟ موٹے آدمی نے بے چاررگی سے اسے دیکھا اور اپنی جیبیں ٹٹولنے لگا، آخر ایک پرچا اس کے ہاتھ لگ گیا ہاں یہ ہے سرٹیفیکٹ۔ اس نے پرچا بلاقی کو دیا اور بلاقی نے اہلکار کو پکڑا دیا۔ پرچے پر اسپتال کا نشان نظر آرہا تھا اور ڈاکٹری لکھائی میں کچھ لکھا تھا۔ اہلکار اسے پڑھنے کی کوشش کرنے لگا۔ اسی دوران پیچھے والی دو بگھیاں آپ سمیں ٹکرا گئیں۔ بہت زور سے آواز ہوئی۔ بہت سے لوگ چیخنے لگے، شاید کوئی زخمی ہوگیا تھا۔ اہلکار نے پرچا بلاقی کو پکڑایا اور آگے بڑھ گیا۔ کیا ہم جائیں؟ لمبا آدمی زور سے بولا۔ ہاں جاؤ۔ اہلکار نے جواب دیا۔ بلاقی نے ایک گہری سانس لے کر بگھی آگے بڑھادی۔ کچھ دور تک وہ خاموشی سے چلتے رہے، پھر لمبا آدمی موٹے کو ہاتھ مار کر بولا ارے بے وقوف! یہ پرچا تیرے پاس کہاں سے آیا؟ موٹا آدمی بولا باس! تمہیں پتا ہے، پچھلے دنوں مجھے کتنی کھانسی ہورہی تھی۔ تم نے ہی تو مجھے دوا لانے اسپتال بھیجا تھا، تاکہ ہم لمبے آدمی نے فوراََ اسے کہنی ماری اور بولا چپ کر بے وقوف! پھر وہ زور زور سے ہنسنے لگا اچھا تو یہ کھانسی کی دوا کا نسخہ تھا۔ وہ ہنسے جارہا تھا، موٹا آدمی بھی قہقہے لگا رہا تھا۔ دونوں کھانسی کی مصنوعی آوازیں نکال رہے تھے۔ بونا بھی باہر آگیا تھا۔ بگھی تیزی سے دوڑ رہی تھی۔ اب سہ پہر ہوگئی تھی۔ گھوڑے اپنی رفتار سے دوڑ رہے تھے۔ وہ جس علاقے سے گزر رہے تھے اس کے ایک طرف گھنا جنگل اور دوسری طرف ٹیلوں، جھاڑیوں اور گڑھوں والا علاقہ تھا۔ بلاقی کسی سوچ میں ڈوبا تھا۔ اس کی نگاہیں اطراف کا جائزہ بھی لے رہی تھیں۔ دور ایک قصبے کے آثار نظر آنے لگے۔ آخر ایک جگہ بلاقی نے بگھی روک دی اور بولا میں تمہیں ایک خطرے سے آگاہ کرنا چاہتا ہوں۔ اب جو قصبہ آرہا ہے، وہ سرحدی علاقے میں ہے۔ وہاں بہت سخت تلاشی ہوتی ہے، میرا خیال ہے تم پکڑے جاؤ گے۔ لمبا آدمی سوچ میں پڑگیا پھر بولا ہمیں کیا کرنا چاہئے؟ اس کا حل یہ ہے کہ ہم کوئی دوسرا راستہ استعمال کریں اور قصبے سے آگے نکل جائیں، کچھ دور جا کو واپس سڑک پر آجائیں گے۔ بلاقی بولا۔ ہاں ، ہم میدان میں سے گزر سکتے ہیں۔ لمبا آدمی جلدی سے بولا۔ نہیں، میدان ہموار نہیں ہے، وہاں بگھی الٹ جائے گی۔ ہمیں جنگل کا راستہ اختیار کرنا پڑے گا۔ بلاقی نے کہا۔ لیکن جنگل تو بہت گھنا ہے، اس میں کوئی راستہ دکھائی نہیں دے رہا۔ میں ایک راستہ جانتا ہوں۔ بلاقی نے کہا۔ اسی دوران آسمان پر گہرے بادل اُمڈ آئے تھے اور سورج بادلوں میں چھپ گیا۔ آخر انہیں بلاقی کی بات ماننی پڑی۔ بلاقی نے بگھی کا رخ موڑا اور پیچھے آکر ایک تنگ راستے پر بگھی ڈال دی۔ ایک لمحے کیلئے اس کے چہرے پر مسکراہٹ نظرا ٓئی تھی جو اس نے فوراََ چھپا لی تھی۔ راستہ بہت خراب تھا۔ جگہ جگہ جھاڑیاں اور درخت اُگے تھے۔ بگھی بار بار رخ بدل رہی تھی۔ لمبا آدمی فکر مندی سے بولا ہم کہاں جارہے ہیں؟ کچھ پتا نہیں چل رہا۔ اس نے آسمان کی طرف دیکھا۔ سورج بادلوں میں چھپا تھا، سمت کا کوئی اندازہ نہیں ہورہا تھا۔ بگھی چلتی رہی۔ تینوں پریشانی سے ادھر ادھر دیکھ رہے تھے۔ آخر لمبا آدمی چلایا روکو! فوراََ بگھی روکو! بلاقی نے بگھی روک دی۔ لمبا آدمی غراکر بولا تم ہمیں بھٹکا رہے ہو۔ کچھ پتا نہیں چل رہا ہے کہ ہمارا رخ کدھر ہے؟ بلاقی اطمینان سے بولا فکر نہ کرو ہم وہی جارہے ہیں، جہاں ہمیں جانا چاہیے۔ نہیں ، میں تم پر بھروسا نہیں کرسکتا۔ اس نے بلاقی کو ہٹایا اور خود بگھی چلانے لگا، لیکن وہ اتنا اچھا کوچوان نہیں تھا۔ ایک جگہ پہیا کسی درخت کی گری ہوئی شاخ پر چڑھا اور بگھی الٹتے الٹتے بچی تو لمبے آدمی کے ساتھیوں نے اسے مشورہ دیا کہ بگھی بلاقی کو ہی چلانے دی جائے۔ بلاقی پھر بگھی چلانے لگا۔ اچانک ایک موڑ مڑنے پر سامنے ایک پھاٹک نظر آیا۔ بگھی کی رفتا تیز ہوگئی تھی۔ وہ پھاٹک سے ٹکرائی۔ وہ فوراََ کھل گیا۔ بگھی دوڑتی رہی۔ لمبا آدمی چیخا یہ ہم کہا جارہے ہیں۔ ؟ بلاقی نے کہا معلوم نہیں شاید میں راستہ بھول گیا ہوں۔ کچھ دور ایک عمارت نظر آرہی تھی۔ بلاقی نے بگھی وہاں جاکر روک دی۔ دوڑتے قدموں کی آوازیں سنائی دیں اور کئی پولیس اہلکار نظر آئے۔ ان کے ہاتھوں میں اسلحہ تھا۔ بونا آدمی چلایا ہم پھنس گئے ہیں، اس نے ہمیں پھنسادیا۔ لمبے آدمی نے غضب ناک ہو کر ہوا میں دو فائر کیے۔ اہلکار درختوں کے پیچھے چھپ گئے۔ لمبے آدمی نے بلاقی کو ہٹا کر بگھی خود چلانی شروع کردی۔ بگھی تیزی سے دوڑ رہی تھی۔ اچانک وہ ایک گڑھے پر سے گزری اور ٹیڑھی ہو کر رک گئی۔ سب لڑھک کر باہر جاگرے۔ بلاقی کی ٹانگ پر سخت چوٹ آئی اور وہ تکلیف سے کراہنے لگا۔ لمبے آدمی کا پستول بلاقی کے آگے گرا تھا۔ وہ اٹھانے کیلئے جھپٹا، لیکن بلاقی نے فوراََ اٹھا کر دور پھینک دیا۔ اسی دوران پولیس اہلکارو وہاں آگئے اور تینوں کو پکڑلیا۔ جلد ہی وہ عمارت میں بیٹھے تھے۔ وہاں سب بلاقی کو پہچانتے تھے۔ وہ پولیس ٹریننگ سینٹر تھا۔ بلاقی ہر مہینے وہاں کھانے پینے کا سامان پہنچایا کرتا تھا۔ اس نے تمام واقعہ سینٹر کے نگراں کو سنایا اور بولا جناب! میرا خیال ہے کہ تابوت کی نچلی تہ دہری ہے۔ اس میں کوئی قیمتی چیز چھپائی گئی ہے۔ تینوں لٹیرے غصیلی نظروں سے بلاقی کو گھور رہے تھے۔ نگراں نے آدمی سے آری منگوائی۔ وہ آری لایا اور تابوت کاٹنا شروع کیا۔ بلاقی بولا نگراں صاحب! آپ کو پتا ہے میسم ٹاؤن کے علاقے سے کیا کیا چیزیں باہر جاتی ہیں؟ نگراں نے حیرت سے اسے دیکھا اور بولا بہت سی چیزیں مثلاََ مرغیاں، سبزیاں اور ہاں گنے بھی۔ بلاقی کی نظریں تابوت پر جمی تھیں وہ بولا ہاں ایک چیز اور بھی ہوسکتی ہے، مثلاََ کوئی قیمتی چیز جسے عجائب گھر سے چرایا گیا ہو۔ اسی وقت تابوت کٹ گیا اور اخباری کاغذوں میں لپٹی ہوئی کوئی چیز نظر آئی۔ کاغذ ہٹانے پر اندر سے مورتی نکلی ۔ وہ سونے کی بنی ہوئی مورتی تھی۔ سب حیران رہ گئے۔ تینوں لٹیروں کو گرفتار کر کے ایک پولیس وین میں قصبے روانہ کردیا گیا۔ بلاقی کے ساتھ بھی ایک اہلکار گیا تھا۔ بلاقی کی ٹانگ میں بہت تکلیف تھی۔ اسے اسپتال لے جایا گیا، جہاں معائنے کے بعد اس کی ٹانگ پٹیوں میں جکڑدی گئی اور ایک مہینے آرام کر نے کا کہا گیا۔ بلاقی کچھ پریشان نظر آرہا تھا۔ اہلکار نے اسے گھر چھوڑا اور واپس چلا گیا۔ اگلے دن میوزیم سے کچھ لوگ اس سے ملنے آئے۔ انہوں نے بلاقی کا شکریہ ادا کیا اور اس کی بہادری کی تعریف کی۔ پھر انہوں نے جیب سے ایک موٹا لفافہ نکالا اور بولے میاں بلاقی! ہمارے ڈائریکٹر صاحب نے یہ رقم تمہیں انعام میں بھجوائی ہے۔ بلاقی بولا جناب! انعام کی ضرورت نہیں یہ تو ہر اچھے شہری کی ذمہ داری ہے کہ مجرموں پر نظر رکھے۔ وہ ہنس کو بولے ہاں اور اچھے شہری کا خیال رکھنا بھی ضروری ہے، تاکہ وہ خوب آرام کرے، کھائیے پیے اور صحت یاب ہوکر ایک بار پھر چوروں اور لٹیروں کو پکڑ سکے۔ سب زور زور سے ہنسنے لگے۔ 
عاصم جمیل ایک دفعہ کا ذکر ہے، کسی جنگل میں ایک ظالم شیر رہتا تھا۔ ہر روز دو تین جانوروں کو ہلاک کر دیتا تھا۔ جنگل کے سبھی جانور اس سے ڈرتے تھے، اسی جنگل میں ایک چالاک بندر بھی رہتا تھا جو دوسرے ساتھیوں کی طرح شیطان نہیں تھا۔ وہ اپنے کام سے کام رکھتا تھا۔ ایک دن وہ کسی کام سے جنگل میں پھر رہا تھا کہ شیر نے اس کے بچے اور کئی ساتھیوں کو مار ڈالا۔ جب وہ واپس آیا تو انہیں مرا ہوا دیکھ کر بہت رویا۔ اسے جلد ہی معلوم ہو گیا کہ یہ حرکت شیر کی ہے۔ اس نے اپنے آپ سے وعدہ کیا کہ ان کی موت کا بدلہ لینے تک چین سے نہیں بیٹھے گا۔ بندر نے سوچا کہ وہ اکیلا تو کچھ بھی نہیں کر سکتا۔ ہاں! اگر دوسرے جانور بھی ساتھ مل جائیں تو سب شیر کو مار سکتے ہیں۔ لیکن پھر اسے خیال آیا کہ وہ سب تو شیر سے بہت ڈرتے ہیں، اس کا ساتھ بھلا کون دے گا۔ جاری ہے یہ سوچ کر بندر ایک منصوبہ بناتا ہے۔ وہ جنگل کے بہت سے جانوروں کو اکٹھا کرتا ہے اور ان سے کہتا ہے دیکھو میرے بھائیوں! اگر ہم نے جلد ہی شیر کا کچھ نہیں کیا تو وہ آہستہ آہستہ ہم سب کو مار دے گا۔ اگر ہمیں زندہ رہنا ہے تو ہمیں شیر کو مارنا ہو گا۔ تمام جانور شیر کو مارنے کے لئے تیار ہو جاتے ہیں۔ اتنے میں بوڑھا ہرن پوچھتا ہے شیر کو مارے گا کون؟ بندر کہتا ہے ہم میں سے تو کوئی شیر کو مار نہیں سکتا لیکن شیر کو شیر تو مار سکتا ہے ناں! تمام جانور حیران ہو کر پوچھتے ہیں دوسرا شیر کہاں ہے؟ بندر کہتا ہے اب تم سب جاؤ، صبح یہیں ملاقات ہو گی۔ کچھ ڈرپوک جانور شیر کے پاس پہنچ جاتے ہیں اور کہتے ہیں کہ بندر آپ کو مروانے کے لئے کسی دوسرے شیر کو جنگل میں لانے والا ہے، جو صبح آپ کو مار دے گا۔ شیر ہنس کر کہنے لگا صبح میں نہیں، وہ بندر میرے ہاتھوں مرے گا۔ تم سب کو یہ خبر مجھ تک پہنچانے کا انعام ملے گا۔ جب صبح ہوتی ہے تو شیر اس جگہ پہنچتا ہے۔ کچھ دور اسے ایک شیر بیٹھا نظر آتا ہے۔ ظالم شیر دوسرے شیر کو مارنے کے لئے اس کی طرف دوڑتا ہے۔ وہ اچانک ایک بہت گہری کھائی میں گر جاتا ہے، اور وہاں پر لگی ہوئی نوکدار لکڑیاں کسی خنجر کی طرح اس کے جسم میں پیوست ہو جاتی ہیں، جس سے شیر وہیں مر جاتا ہے۔ شیر کی ہلاکت کے بعد بندر شیر کی نقلی کھال اتار پھینکتا ہے، اور جانوروں کی جانب دیکھتے ہوئے کہتا ہے میں نے اپنا وعدہ پورا کر دیا۔ سبھی جانور حیران بھی ہوتے ہیں اور شرمندہ بھی۔ پھر بندر ان سے کہتا ہے، میں جانتا تھا کہ تم سب شیر سے بہت ڈرتے ہو اور میں جو بھی تم سے کہوں گا تم وہ شیر کو بتا دو گے۔ اس لئے میں نے یہ چال چلی۔ میں نے پہلے ایک کھائی دیکھی، اس میں نوکدار لکڑیاں رکھیں، پھر تم سے جھوٹ بولا کہ اس جنگل میں ایک اور شیر آ گیا ہے تاکہ تم ظالم شیر کو بتاؤ اور وہ غصے میں آئے اور اسی عالم میں اس گڑھے میں جا گرے۔ یہ سن کر سبھی جانور خوشی سے جھومنے لگے۔ 
ماہروز خان ببلو ایک شرارتی سا بچہ تھا، جسے تتلیاں اور پرندے پکڑنے کا بہت شوق تھا۔ گھر والے اسے بہت سمجھاتے، لیکن وہ کسی کی نہیں سنتا۔ ایک دن پارک میں کھیلتے کھیلتے اسے ایک پیاری رنگ برنگی سی تتلی اُڑتی نظر آئی، جسے دیکھتے ہی وہ اسے پکڑنے کے لئے بھاگنے لگا۔ اس بار ببلو نے آخر پکڑ ہی لیا اور اسے ایک شیشے کے جار میں بند کر کے گھر لے آیا۔ بے چاری تتلی تڑپتی رہی، لیکن ببلو اپنی خوشی میں خوش تھا۔ جاری ہے اگلے دن وہ اپنے امی ابو کے ساتھ پارک میں کھیلنے گیا تو کھیلتے کھیلتے وہ اپنے امی ابو سے دور چلا گیا، جہاں اسے ایک دیو نے پکڑ لیا۔ دیو اسے اپنے محل میں لے آیا۔ اس نے ببلو کو ایک پنجرے میں بند کر دیا۔ ببلو بہت رویا اور دیو کی بہت منتیں کیں کہ وہ اسے آزاد کر دے، لیکن دیو نے اس کی ایک نہ سنی۔ وہ روتا رہا اور پھر ببلو کی آنکھ کھل گئی۔ آنکھ کھلتے ہی اس نے خدا کا شکر ادا کیا کہ یہ سب خواب تھا۔ وہ جلدی سے بستر سے اُٹھا اور تتلی کو جار سے آزاد کر دیا اور گھر والوں سے وعدہ کیا کہ وہ اب کبھی کسی تتلی یا پرندے کو قید نہیں کرے گا، کیونکہ اسے آزادی جیسی نعمت کی قدر ہو گئی تھی۔ 
شائستہ زریں گھر بھر میں ہلچل کا سماں تھا۔ ایسا لگ رہا تھا جیسے ایمرجنسی نافذ کر دی گئی ہے۔ گھر کا ہر فرد پریشان اِدھر سے اُدھر دوڑتا بھاگتا نظر آ رہا تھا۔ تمام گھر والے ایک ہی چیز تلاش کر رہے تھے یعنی دادی جان کا چشمہ۔ جب سے دادی جان کو بھولنے کی بیماری ہوئی تھی آئے دن وہ اپنی کوئی نہ کوئی چیز کہیں نہ کہیں رکھ کر بھول جاتی تھیں اور شامت آ جاتی تھی گھر بھر کی۔ کیونکہ جب تک وہ چیز مل نہ جائے دادی جان نہ خود سکون سے رہتیں اور نہ ہی کسی اور کو چین سے بیٹھنے دیتیں۔ اور چشمہ تو اُن کے لئے بہت حساس اور نازک معاملہ تھا کیونکہ اس ضعیفی کے عالم میں بھی دادی جان اپنے بچپن کے شوق اور مشغلے کتب بینی کے بنا نہیں رہ سکتیں۔ نزدیک کی نظر کمزور ہونے کی وجہ سے دادی جان پڑھنے کے لئے چشمہ لگاتی تھیں۔ جاری ہے صبح سویرے تلاوتِ کلام پاک اور اس کے بعد صبح ناشتے کے ساتھ تازہ اخبار پڑھنا دادی جان کا روزانہ کا معمول تھا۔ کل شب ہی تو اُنہوں نے اپنے چھوٹے سے کتب خانے سے نسیم حجازی کی کتاب خاک اور خون نکالی تھی جو آج اُن کو پڑھنی تھی۔ آج صبح جب قرآنِ حکیم پڑھنے کے لئے دادی جان نے میز سے اپنا چشمہ اُٹھانا چاہا تو وہ اپنی جگہ موجود نہ تھا۔ بس اُسی وقت سے چشمے کی تلاش جاری تھی۔ گھر کے ہر کونے کی تلاشی لی جا رہی تھی۔ مختلف افراد مختلف سمتوں میں چشمہ ڈھونڈ رہے تھے۔ حتیٰ کہ واشنگ مشین، فریج اور کپڑوں کی الماری تک میں چشمہ تلاش کر لیا گیا، امی نے تو باورچی خانے میں مصالحوں کی برنیوں تک میں چشمہ دیکھ لیا تھا۔ پریشانی میں دادی جان کا بلڈ پریشر بڑھ گیا تھا جو اُن کی صحت کے لئے خطرہ تھا۔ امی نے جلدی سے بلڈ پریشر کی دوا دے کر اُن کو آرام کرنے کو کہا لیکن تلاوتِ کلام پاک کے بغیر دادی جان کو بے چینی ہو رہی تھی جو سورتیں اُن کو زبانی یاد تھیں وہ پڑھ چکی تھیں اور پھر آج تو اُن کا قرآنِ پاک ختم ہونے والا تھا۔ دادی جان مہینے میں دو قرآنِ حکیم مکمل کرتی تھیں۔ رات میں نے سونے سے پہلے خود میز پر رکھا تھا پھر کہاں چلا گیا؟ صبح سے کئی بار دادی جان یہ بات دہرا چکی تھی۔ دادی جان کا چشمہ نہ ملنا تھا نہ ملا۔ بالآخر گھر والے تھک ہار کر بیٹھ گئے کیونکہ سب مایوس ہو چکے تھے لیکن دادی جان کو کسی پل قرار نہیں آ رہا تھا وہ بے چینی سے ٹہل رہی تھیں۔ اُن کو یوں بے سکون دیکھ کر سب لوگ دوبارہ دادی جان کا چشمہ تلاش کرنے لگے۔ دادی جان نے اعلان کر دیا کہ اگر چشمہ نہ ملا تو وہ آج ہی آنکھوں کے ڈاکٹر کے پاس جا کر آنکھیں ٹیسٹ کروا کر اپنا چشمہ بننے کو دیں گی ابا میاں نے تسلی دی کہ ان شاء اللہ بہت دیر سے گھبراہٹ میں چہل قدمی کرتی دادی جان بہت اُداس اور پریشان اپنے تخت پر آ کر بیٹھ گئیں۔ دادی جان کی عادت تھی پان کی گلوری منہ میں ڈال کر مطالعہ شروع کرتیں۔ صبح سے دادی جان کو پریشانی میں پان کھانے کا خیال تک نہ آیا تھا۔ چاشت کی نماز پڑھ کر اُنہوں نے پان کھانے کی نیت سے پاندان کھولا تو سامنے ہی پاندان کی ٹرے میں دادی جان کا چشمہ رکھا ہوا تھا۔ ارے یہ تو یہاں رکھا ہے پاندان میں دادی جان نے پیشانی پر ہاتھ مارتے ہوئے کہا۔ میں نے تو میز پر رکھا تھا۔ یہاں کیسے آ گیا؟ پل بھر میں گھر بھر میں خبر پھیل گئی کہ دادی جان کا چشمہ اُن کے پاندان میں رکھا ہوا مل گیا۔ ابا میاں ہنس دیے یہ تو وہی بات ہو گئی بچہ بغل میں ڈھنڈورا شہر میں یہ سن کر گڈو میاں نے بے ساختہ کہا لیکن یہاں تو کہاوت ہی بدل گئی چشمہ پاندان میں تلاشی گھر بھر میں دادی جان جو چشمہ ملنے کے بعد پُرسکون ہو گئی تھیں ہنستے ہوئے کہنے لگیں واہ گڈو میاں بہت خوب دادی جان کو خوش دیکھ کر سارے گھر والے بھی بہت خوش تھے۔ 
وانیہ کامرانعبدالہادی اور لامعیہ بہن بھائی تھے۔ دونوں ذہین ہونے کے ساتھ نئی نئی شرارتوں کے موجد بھی تھے۔ نئی نئی شرارتیں کرنا بہت پسند تھا۔ ہادی ہمیشہ کوئی نئی شرارت سوچتا جبکہ لامعیہ اس کی مدد کرتی۔ ان کے امتحان بہت قریب تھے اور وہ دونوں بہت محنت کر رہے تھے۔ جب ان کے امتحانات کا رزلٹ آیا تو وہ بہت اچھے نمبروں سے پاس ہوئے۔ وہ دونوں بہت خوش تھے کہ ابو سے کہیں سیر پر جانے کی فرمائش کریں گے۔ جب وہ اپنے ابو کے پاس گئے تو ابو نے ایک شرط رکھی اور وہ شرط کچھ اس طرح تھی کہ اگر وہ کوئی اچھا کام کریں، دوسروں کی مدد کریں اور شرارت نہ کریں تو وہ ان کو ان کے پسندیدہ جنگل کی سیر کے لئے لے کر جائیں گے۔ پہلے تو وہ دونوں بہت پریشان ہوئے، مگر کچھ دیر بعد اپنے ابو کی شرط ان کی سمجھ میں آ گئی۔ جاری ہے لامعیہ گھر کے کاموں میں امی کی مدد کرنے لگی، جبکہ ہادی گھر کا سامان لانے میں ابو کی مدد کرتا تھا۔ اسی طرح پورا ہفتہ گزر گیا اور انھوں نے کوئی شرارت نہ کی تو ان کے ابو انھیں قریبی تفریح گاہ کی سیر کے لئے لے کر گئے۔ دونوں وہاں جا کر بہت خوش ہوئے۔ وہ بہت خوبصورت باغ تھا۔ سورج کی کرنیں باغ کو اور خوبصورت بنا رہی تھی۔ انھوں نے پورا دن خوشی خوشی گزارا اور رات تک واپس آ گئے۔ 
محمد طاہر رشید بحیرہ متوسط سے بخارات کا ایک بگولہ فضا میں بلند ہوا اور ہوا کے دوش پر افریقہ کی جانب سفر شروع کیا۔ پانی کے یہ قطرے ہوا کے زور پر اُڑتے چلے جا رہے تھے کہ ایک ننھے قطرے نے جو پہلی دفعہ سمندر سے باہر نکلا تھا، پرانے اور بڑے قطروں سے پوچھا کہ یہ ہمارے بائیں ہاتھ پہ چمک دار سفید رنگ کا بڑا سا زمینی ٹکڑا ہے، یہ کیا ہے؟ بڑے قطروں نے بتایا یہ ایک بہت بڑا صحرا ہے۔ ننھے قطرے نے پوچھا صحرا کیا ہوتا ہے؟ جواب ملا جہاں بارش نہیں ہوتی یا بہت کم ہوتی ہے۔ پھر ہم اس طرف کیوں نہیں جا رہے، جہاں بارش نہیں ہوتی؟ ننھے قطرے نے بے چینی سے پوچھا۔ پرانے قطروں نے ناگواری سے اس کی طرف دیکھا اور بولے اس لئے کہ یہ ہمارا اور ہمارے بزرگوں کا معمول ہے، صحرا میں بہت گرمی اور خشکی ہے، ہم وسطی افریقہ جائیں گے وہاں سرسبز جنگل ہیں اور موسم بھی بہت اچھا ہے۔ جاری ہے وہیں برسیں گے۔ لیکن میں تو صحرا کی طرف جاؤں گا اور وہیں برسوں گا، تاکہ اس کی گرمی کو کچھ تم کم کر سکوں، جنگلوں میں تو یوں بھی بارشیں خوب ہوتی ہیں۔ مجھے صحرا زیادہ ضرورت مند محسوس ہوتا ہے۔ یہ کہہ کر ننھا قطرہ صحرا کی جانب مڑ گیا۔ اسے ریت کے بہت سے ٹیلے نظر آئے، جن پر ہوا کی وجہ سے لہروں جیسے نشان بنے ہوئے تھے۔ اسے ایک سبز رنگ کا ننھا سے ٹیلا دکھائی دیا۔ صحرا کے بیچوں بیچ یہ ننھا سا ٹیلا، اسے اپنے جیسا لگا۔ وہ ٹیلے کے قریب آیا اور اس کا حال احوال پوچھا۔ ننھا ٹیلا اُداسی سے بولا ٹھیک ہوں۔ ننھے قطرے نے ٹیلے سے اُداسی کا سبب پوچھا تو وہ بولا میں بہت چھوٹا ہوں، مجھے ہوا کسی بھی وقت اُٹھا کر اِدھر اُدھر بکھیر دے گی اور تم سناؤ کیسے ہو؟ کیا کرتے ہو؟ قطرے نے جواب دیا میں پہلی مرتبہ سمندر سے بلند ہوا ہوں، میرا کام بارش بن کر برسنا ہے۔ بارش! واہ واہ بارش کتنی مزے دار چیز ہے۔ ننھے ٹیلے نے خوشی سے کہا۔ قطرہ بولا کیا تم نے بارش دیکھی ہے؟ ننھا ٹیلا اُداسی سے بولا کہاں دیکھی ہے؟ بس اپنے بڑوں سے سنا ہے کہ بارش بہت اچھی چیز ہے۔ یہاں تو بارش بہت ہی کم ہوتی ہے۔ ننھے قطرے نے سوچا کہ یہی جگہ بارش کی سب سے زیادہ مستحق ہے۔ پھر خیال آیا کہ میں تو ایک ننھا سا قطرہ ہوں، مجھ سے کیا فرق پڑے گا؟ اگلے ہی لمحے دل نے جواب دیا کہ مجھے کہیں تو برسنا ہی ہے۔ میرے برسنے سے فرق پڑے یا نہ پڑے، یہ ننھا ٹیلا اتنا اچھا ہے، کیوں نہ میں اس کے پاس ہی رہوں۔ اس کو کچھ تو ٹھنڈک اور تازگی ملے گی۔ یہ سوچ کر ننھا قطرہ ٹیلے پر برس گیا اور کچھ دن بعد ایک ننھی سی کونپل برآمد ہوئی۔ بحر متوسط سے اُٹھنے والے قطروں میں سے اگلے قطرے نے اس کونپل کو دیکھا تو سمجھا کہ یہی وہ جگہ ہے جہاں ہمیں برسنا ہے اور وہیں برس گیا۔ بعد میں آنے والے سارے بخارات یہیں برس پڑے اور یوں ایک نخلستان وجود میں آ گیا۔ یہ صرف اس لئے ہوا کہ ایک ننھے سے قطرے نے حالات اور مشکلات سے متاثر ہونے کی بجائے دوسروں کی راحت کے لئے خود کو قربان کر دیا۔ 
محمد اقبال شمس بارہ سال کا کاشف بہت شریر لڑکا تھا۔ شرارت پر وہ اکثر والدین اور دادی سے ڈانٹ کھاتا۔ اس کی بہن علیزے اس سے ایک سال بڑی تھی۔ کاشف کی پھوپی دوسرے شہر سے اپنے بچوں شان اور فائزہ کے ساتھ ان کے گھر آئی ہوئی تھیں، وہ دونوں بہن بھائی کاشف اور علیزے کے ہم عمر تھے۔ ایک دن بچوں نے دادی سے کہانی سنانے کی فرمائش کی تو وہ راضی ہو گئیں۔ شان بولا نانی! کوئی بھوت کی کہانی مت سنائیے گا، مجھے بڑا خوف آتا ہے بھوتوں کی کہانیوں سے۔ یہ سننا تھا کہ کاشف کے کان کھڑے ہو گئے۔ ایک شرارتی مسکراہٹ اس کے لبوں پر اور آنکھوں میں ایک چمک سی آگئی۔ علیزے اسے معنی خیز نظروں سے دیکھنے لگی۔ کہانی ختم ہونے کے بعد علیزے نے کاشف سے کہا لگتا ہے، تم شان کو بھوت بن کر ڈراؤ گے۔ جاری ہے کاشف منہ پر اُنگلی رکھتے ہوئے بولا آہستہ بولو۔ سچ، بڑا مزہ آئے گا۔ رات کو جب وہ سو جائے گا تو میں اسے بھوت بن کر ڈراؤں گا۔ حالت دیکھنے والی ہو گی اس کی۔ رات ہو چکی تھی۔ کاشف اور شان الگ کمرے میں سو رہے تھے۔ شان کے سونے کے بعد کاشف اُٹھا اور چپکے سے باہر جاکر اس نے بھوت کا گیٹ اپ اختیار کیا۔ اب اس کے قدم اپنے کمرے کی طرف بڑھنے لگے، جہاں شان سو رہا تھا۔ کمرے میں مدہم روشنی تھی۔ کاشف آہستہ آہستہ قدم بڑھاتا ہوا شان کی طرف بڑھ رہا تھا۔ اس نے دیکھا کہ شان چادر اوڑھے بے خبر سو رہا ہے۔ اس سے پہلے کہ وہ چادر ہٹا کر شان کو ڈراتا، اچانک کسی نے اس کے کندھے پر ہاتھ رکھا۔ کاشف نے جو گھوم کر دیکھا تو اس کی روح فنا ہو گئی۔ علیزے اور فائزہ دادی جان کے کمرے میں تھیں۔ علیزے جاگ رہی تھی۔ اسے معلوم تھا کہ کاشف، شان کو بھوت بن کر ڈرائے گا۔ ابھی تھوڑی ہی دیر ہوئی تھی کہ اچانک علیزے کو کاشف کی چیخ سنائی دی۔ اسی دوران فائزہ بھی اٹھ گئی اور مسکرانے لگی۔ اسے دیکھ کر علیزے کو بڑی حیرت ہوئی۔ تم کیوں مسکرا رہی ہو؟ علیزے نے پوچھا۔ فائزہ نے علیزے کے کان میں کچھ کہا، جسے سن کر علیزے بھی مسکرا دی۔ کاشف کی چیخ سن کر دونوں ہنس پڑیں۔ پھر اُٹھ کر کاشف کے کمرے کی طرف چل دیں۔ کاشف اپنے سامنے بھوت کو دیکھ کر تھرتھر کانپ رہا تھا۔ اچانک کمرے کی لائٹ جلی تو علیزے اور فائزہ نے دیکھا کہ کھڑکی میں سے کالے رنگ کی کوئی چیز نیچے گری ہے۔ وہ دونوں کمرے میں پہنچیں تو کاشف کی حالت دیکھ کر ہنسنے لگیں۔ انھیں ہنستا دیکھ کر کاشف بولا یہاں میری جان پر بنی ہے اور تم ہنس رہی ہو۔ فائزہ قریب آئی اور بولی ارے! وہ بھوت نہیں تھا، شان تھا۔ کیاشان! وہ حیرت سے بولا۔ علیزے نے بتایا ہاں! مجھے فائزہ نے سب بتا دیا ہے۔ دراصل جب تم شان کو ڈرانے کا منصوبہ بنا رہے تھے تو ان دونوں نے سن لیا تھا اور سوچا اس سے پہلے تم شان کو بھوت بن کر ڈراؤ، اُلٹا شان بھوت بن کر تمہیں ڈرا دے گا۔ لیکن شان تو سو رہا ہے۔ اس نے حیرت سے کہا۔ ارے نہیں! یہ تو تکیے اس طریقے سے رکھے ہوئے ہیں، جیسے کوئی سو رہا ہو۔ یہ دیکھو تکیے ہیں۔ یہ کہہ کر فائزہ نے جیسے ہی چادر ہٹائی وہ چیخ پڑی۔ شان وہاں گہری نیند سو رہا تھا۔ چیخ کی آواز سن کر دادی جان بھی نیند سے بیدار ہو چکی تھیں۔ وہ خود سے بولیں، ارے یہ بچے کہاں ہیں۔ چیخ بھی کاشف کے کمرے کی طرف سے آئی ہے کچھ تو گڑبڑ ہے، جاکر دیکھتی ہوں۔ یہ کہہ کر انہوں نے اپنی تسبیح اُٹھائی اور کاشف کے کمرے کی طرف چل پڑیں۔ اگر شان سو رہا ہے تو پھر وہ کون تھا، جو فوراً ہی غائب ہو گیا تھا۔ علیزے نے خوف زدہ ہو کر کہا۔ اسی دوران شان بھی آنکھیں ملتا ہوا کھڑا ہو گیا اور پوچھا یہ کاشف بھوت کیوں بنا ہوا ہے؟ فائزہ نے کہا کس قدر بے خبر سوتے ہو بھائی! اس قدر شور میں بھی آنکھ نہیں کھلی۔ شان نے کہا ارے، مجھے لگا کہ یہ شور خواب میں ہو رہا ہے۔ اب کاشف کی سمجھ میں آیا کہ وہ اصلی بھوت ہی تھا۔ اسی دوران گھر کے باقی لوگ بھی اٹھ کر وہاں پہنچ گئے تھے اور انھیں بھی ساری صورت حال کا علم ہو گیا۔ کاشف کے ابو نے کہا کہو برخوردار! اب کوئی شرارت کرو گے! اصلی بھوت تمہیں شرارتوں کی سزا دینے آیا تھا، لیکن علیزے اور فائزہ کے آنے سے وہ غائب ہو گیا۔ اب کوئی شرارت نہ کرنا۔ کاشف اپنے کانوں کو ہاتھ لگا کر بولا میری توبہ ہے جو میں نے آئندہ کوئی شرارت کی ہو۔ دادی بولیں ہماری بات تو تم مانتے نہیں تھے، بھوت کی بات فوراً مان لی۔ اچانک شان چیخا بھوت! کہاں ہے۔ یہ کہہ کر کاشف خوف سے کانپنے لگا اسے کانپتا دیکھ کر شان زور زور سے ہنسنے لگا۔ یہ اب تک پتا نہیں چل سکا کہ غائب ہونے والا اصلی بھوت تھا یا کوئی تیسرا کردار تھا۔ 
ارسلان خانشیر جنگل میں آرام کر رہا تھا کہ اس نے بلی کو دیکھا تو اسے آواز دے کر بلایا۔ شیر نے بلی سے پوچھا تم دیکھنے میں تو مجھ جیسی ہو لیکن تمہارا قد اتنا چھوٹا کیوں ہے؟ بلی نے اداسی سے کہا، ظالم انسان نے میرا قد چھوٹا کر دیا ہے، ویسے میں رشتے میں تمہاری خالہ ہوں۔ شیر نے یہ سنا تو غصے سے کہا، کس کی مجال کہ میری خالہ پر ظلم کرے میں اسے سخت سزا دوں گا۔ بلی نے کہا، بھانجے ایسی غلطی مت کرنا تم انسان کا مقابلہ نہیں کر سکتے وہ بہت چالاک ہے۔ شیر نے گرج کر کہا، میں جنگل کا بادشاہ ہوں، میرا سامنا کون کر سکتا ہے؟ تم مجھے انسان کے پاس لے چلو پھر دیکھنا میں کیا کرتا ہوں۔ ٹھیک ہے میں تمہیں لے جاتی ہوں لیکن اس کے قریب نہیں جاؤں گی۔ جاری ہے بلی نے خوفزدہ لہجے میں کہا۔ تم دور رہ کر اس کی پٹائی کا تماشا دیکھنا شیر نے ہنستے ہوئے کہا اور پھر دونوں جنگل میں آگے بڑھ گئے۔ تھوڑی ہی دور گئے تھے کہ انہیں ایک لکڑہارا نظر آیا۔ بلی نے شیر سے کہا یہ ہی ہے انسان، جس نے مجھ پر ظلم کیا ہے۔ شیر لکڑہارے کی طرف بڑھا اور بلی قریب ہی درختوں میں چھپ گئی۔ شیر ایک جست میں اچانک لکڑہارے کے سامنے پہنچ گیا، اسے دیکھ کر لکڑہارا گھبرا گیا۔ شیر نے گرج کر کہا، او ظالم انسان تو نے میری خالہ پر بڑے مظالم کئے ہیں، ان کا بدلہ لینے آیا ہوں، تم نے میری خالہ بلی کا قد چھوٹا کر دیا ہے ناں؟ لکڑہارے نے شیر کو بہت سمجھایا، مگر وہ نہ مانا، آخر تنگ آ کر اس نے کہا تم تھوڑی دیر یہاں ٹھہرو میں لکڑیوں کا گٹھا سامنے والی اپنی جھونپڑی میں چھوڑ کر آتا ہوں۔ شیر نے کہا ٹھیک ہے، میں تمہارا انتظار کروں گا۔ لکڑہارا چند قدم آگے بڑھا اور پھر رک گیا، شیر نے رکنے کی وجہ پوچھی تو لکڑہارے نے کہا مجھے خطرہ ہے کہ میرے آنے تک تم ڈر کر بھاگ جاؤ گے۔ شیر نے غصے سے کہا بکواس بند کرو میں جنگل کا بادشاہ ہوں اور مقابلہ کرنے آیا ہوں میں کیوں بھاگوں گا؟ بہرحال یہ بتاؤ کہ تمہیں یقین کیسے آئے گا؟ لکڑہارے نے کہا، تم کسی درخت کے ساتھ کھڑے ہو جاؤ میں تمہیں اس کے تنے سے باندھ دوں گا۔ شیر اس کی باتوں میں آ گیا اور لکڑہارے نے اسے ایک درخت کے ساتھ رسی سے باندھ دیا، پھر اس نے اپنا ڈنڈا اُٹھایا اور شیر سے بولا میں تجھے بتاتا ہوں کہ بدلہ کیا ہوتا ہے اور کیسے لیا جاتا ہے۔ یہ کہہ کر لکڑہارے نے شیر کو اس قدر مارا کہ وہ لہو لہان ہو گیا۔ لکڑہارا تھک چکا تھا، اس نے کہا میں پانی پی کر آ رہا ہوں پھر تمہاری خبر لیتا ہوں۔ یہ کہہ کر وہ اپنی جھونپڑی میں گیا تو بلی جھاڑیوں سے نکلی اور شیر سے کہا میں نہ کہتی تھی کہ انسان بہت چالاک ہے تم اس کا مقابلہ نہیں کر سکتے۔ 
محمد نوید مرزا ناصر دسویں جماعت کا طالب علم تھا اور پڑھائی سمیت ہر کام میں سُست تھا۔ ایک دن اسکول میں اردو کے استاد کا لیکچر سن رہا تھا، انھوں نے کہا علامہ اقبال نے نئی نسل کو شاہین صفت کہا تھا۔ ان کے ہر شعر میں کوئی نہ کوئی پیغام چھپا ہوتا ہے۔ ایک شعر میں شاعرِ مشرق نے نوجوانوں سے خطاب کیا ہے۔ اس میں بھی ایک نصیحت پوشیدہ تھی۔ جوانوں کو مری آہِ سحر دے پھر ان شاہیں بچوں کو بال و پَر دے اس شعر میں علامہ اقبال اللہ تعالیٰ کے حضور دعا کر رہے ہیں کہ اے میرے اللہ! میری قوم کے سارے نوجوانوں کو میری صبح کے وقت کی وہی فریاد عطا کرنے کی توفیق دے جو تُو نے مجھے دی ہے۔ یہ شاہین بچے ہیں۔ انھیں وہ بال و پَر یعنی وہ بازو اور پرواز کی وہ قوت عطا کر، جن کی مدد سے وہ بلندی پر پہنچ کر کامیابی حاصل کر لیں۔ جاری ہے شاہین جیسی پرواز کے لئے ہمت، جستجو، بلند سوچ، محنت، ریاضت درکار ہے اور اس کے لئے قوم کو سُستی سے باہر نکلنا پڑے گا۔ یہ سن کر ناصر تو جیسے کہیں کھو گیا تھا۔ نوجوانوں کے لئے علامہ اقبال کی سوچ اور فکر کے بارے میں سوچتا رہا۔ گھر آ کر وہ خلافِ معمول خاموش رہا۔ دوپہر کا کھانا کھانے کے بعد وہ سو گیا۔ خواب میں اس کی ملاقات علامہ اقبال سے ہوئی۔ انھوں نے تھپکی دیتے ہوئے ناصر سے کہا بیٹا! میں تم سب کا اقبال ہوں۔ اُٹھو اور ایک نئی صبح کا آغاز کرو۔ ناصر کی آنکھ کھلی تو اس نے ارادہ کیا کہ وہ اپنے آپ کو اقبال کے افکار کے مطابق ڈھالنے کی کوشش کرے گا۔ ہر وقت سُست اور لا اُبالی سا نظر آنے والا لڑکا چند ہی دنوں میں بدل چکا تھا۔ اب وہ صبح صبح اُٹھتا، نمازِ فجر ادا کرتا پھر صبح کی سیر کرتا اور پڑھائی پر بھی توجہ دیتا۔ اس کے اندر آنے والی اس تبدیلی پر لوگ حیران ہونے کے ساتھ خوش بھی تھے۔ امی ابو نے اس سے اس خوشگوار تبدیلی کا پوچھ ہی لیا۔ جس پر اس نے اقبال کے اشعار اور خواب میں آنے والے حضرت علامہ اقبال کے بارے میں بتایا۔ شاباش بیٹے شاباش! ناصر کے ابو نے خوش ہو کر کہا۔ پھر سب نے دیکھا کہ میٹرک کے امتحان قریب آتے ہی ناصر نے بھرپور محنت کی۔ اس کے تمام پرچے بہت اچھے ہوئے۔ تین ماہ بعد جب اس کا نتیجہ نکلا تو اس نے بہت اچھے نمبر حاصل کیے تھے۔ وہ اپنے اسکول میں دوم آیا تھا۔ اس کے والدین، اساتذہ اور بہن بھائی بہت خوش تھے۔ اس خوشی میں شام کو گھر پر ایک تقریب کا اہتمام کیا گیا تو اس کا چہرہ خوشی سے کھِل اُٹھا۔ 
شکیل صدیقی چچا اچھن کو موٹر کار میں گھومنے کا بہت شوق تھا، خود ان کے پاس کار نہیں تھی جس کا انہیں بہت افسوس تھا وہ ایسے ہی ہاتھ پرہاتھ رکھ کر نہیں بیٹھ گئے انہوں نے پیسے جمع کرنا شروع کردیے وہ بچوں کے رسالوں میں کہانیاں لکھا کرتے تھے جس سے انہیں قلیل سی آمدنی ہوجایا کرتی تھی گھر کا خرچ تو ان کے بچے چلارہے تھے کہانیاں لکھ کر وہ خود اپنا خرچ چلاتے تھے یعنی بیڑی پینا اور قوام والا پان کھانا ان کا بہترین مشغلہ تھا۔ آخر انہوں نے دس ہزار روپے جمع کرلیے۔ میں ان کا بھتیجا نعمان ہوں میں دسویں کلاس میں ہوں مگر مجھے بھی کار چلانے شوق ہے میں نے میدان میں اپنے دوستوں کی کاریں چلائی مشق ہوگئی ہے لہٰذا میں اب سڑکوں پر بھی چلا سکتا ہوں جب یہ پتا چلا کہ چچا کار خریدنے والے ہیں تو میری خوشی کا ٹھکانا نہ رہا میں نے ان سے تنہائی میں بات کی کہ وہ مجھے بھی کار چلانے کا موقع دیں گے۔ جاری ہے ہفتے کی شام انہوں نے بتایا کہ وہ مچھو کباریے کی دکان پر جاکر کار کا سودا کریں گے انہوں نے کہا ہو پندرہ ہزار مانگ رہا ہے لیکن ایسا لگتا ہے کہ دس ہزار میں دے دے گا میں نے ابو سے اجازت لی اور چچا کے گھر پہنچا ان کا بڑا لڑکا شہزاد بھی ساتھ ہولیا وہ ڈرائیورنگ نہیں جانتا تھا صرف سودا کرنے جارہا تھا۔ تھوڑی دیر بعد ہم مچھو کباڑیے کی دکان پر پہنچ گئے پندرہ ہزار میں یہ کار ہے اچھن بھائی اس نے چچا سے مصافحہ کرنے کے بعدایک طرف اشارہ کرکے بتایا۔ میں نے اس کی طرف دیکھا تو ہکا بکا رہ گیا وہ عجیب و غریب سی چیز تھی لگتی تو کار تھی لیکن بے حد قدیم ایسا معلوم ہوتا تھا کہ جب کار ایجاد ہوئی تھی تو اس زمانے کا کوئی ماڈل ہے شہزاد نے مایوسی سے کہا اسے کون چلائے گا۔ چچا نے اس پر کوئی تبصرہ نہیں کیا اور مچھو سے کہا اگر دس ہزار لے لو تو میں خریدنے پر تیار ہوں۔ ٹھیک ہے نکالو اس نے ہاتھ پھیلادیا۔ چچا نے اس کے ہاتھ پر رقم رکھ دی اور انتظار کرنے لگے پانچ منٹ بعد مچھو نے پوچھا اب کیا چاہیے؟ کاغذات چچا نے جواب دیا۔ کاغذات کہاں سے لاﺅںَمچھو نے بے چارگی سے کہا اگر آپ کوئی حادثہ نہیں کریں گے تو کار چلتی رہے گی ورنہ کوئی پوچھے گا نہیں یہ دوسری جنگ عظیم کے زمانے کی ہے ایک انگریز افسر کے پاس تھی اس نے میرے دادا کو تحفے میں دے دی اس لیے کہ دادا سپاہی تھے اور اس افسر کے ماتحت تھے جب وہ مرنے لگے تو انہوں نے ابا کو دے دی اور ابا نے مجھے اور اب میں آپ کو فروخت کررہا ہوں اس وضاحت سے چچا کچھ مطمن ہوگئے لیکن شہزاد بدستور الجھن میں مبتلا تھا وہ دوبارہ مجھ سے بولا اسے چلائے گا کون نعمان؟ میں چلاﺅں گا بھائی میں نے جواب دیا پھر پیچھے جاکر دیکھا کار کا نام ڈی لکس تھا میں نے ایک کتاب میں پڑھا تھا کہ ملکہ برطانیہ اول نے بھی یہ کار چلائی تھی۔ اس میں پٹرول تو ہے نا؟ چچا نے پلٹ کر مچھو سے پوچھا۔ ہاں جی بالکل ہے آپ چلا کر دیکھیں وہ مسکرا کر بولاکوئی گڑ بڑ ہوجائے تو میرے پاس لے آئیے گا۔ چچا کو کچھ حوصلہ ہوا وہ دروازہ کھول کر ڈرائیونگ سیٹ پر بیٹھ گئے اکنیشن میں چابی لگی تھی انہوں نے اسے گھمایا اور ایکسلریٹر پر پاﺅں رکھ دیا کار کے انجن نے انگڑائی سی لی اور گھڑ گھڑا کربیدار ہوگیا پھر حیرت انگیز طور کر کار چل پڑی لیکن دلچسپ بات یہ تھی کہ اس کے ہر حصے سے آواز آرہی تھی یوں لگتا تھا جیسے کار کو اس کی مرضی کے بغیر چلایا جارہا تھا یا اس کے ساتھ زبردستی کی جارہی ہو میں نے دیکھا کہ گلی میں کھڑے ہوئے بچے ڈر کر اپنے گھروں کے اندر دُبک گئے اور دروازے کھڑکیوں سے جھانکنے لگے جیسے وہ کار نہیں مریخ سے آئی کوئی بلا ہو۔ کار ہچکیاں لے رہی تھی یعنی چلتے چلتے ایک آدھ لمحے کے لیے رک جاتی تھی شہزاد بھائی اب بھی اس کی طرف سے مطمن نہیں تھے میرے کان میں دھیمے سے کہنے لگے خدانخواستہ اگر یہ کہیں رک گئی تو دربارہ وہ سٹارٹ نہیں ہوگی پھر اسے دھکا کون لگائے گا؟ انگریزوں کے زمانے کی کار ہے معمولی بات نہیں ہے۔ میں اور آپ، میں نے شرارت سے جواب دیا۔ چچا ڈرائیورنگ کی مشق کررہے تھے اس لیے کار کو میدان کی طرف لے جانے لگے کار کی رفتار بے حد دھیمی تھی اتنی دھیمی کہ رامو دھوبی اپنے گدھے پر کپڑوں کی گٹھریاں لادے اپنی دکان پر جارہا تھا لیکن گدھا گاڑی کار سے آگے نکل گئی تھی جب میں نے غور کیا تو پتا چلا کہ بہت سے راہ گیر بھی اس سے آگے نکل چکے ہیں گویا گار چل نہیں رہی بلکہ ٹہل رہی تھی۔ جب کار میدان میں پہنچ گئی تو چھوٹے لڑکے سہم کر بھاگ گئے لیکن بڑے لڑکے غور سے اسے دیکھنے لگے کیوں کہ انہوں نے اتنی حیرت انگیز چیز اپنی زندگی میں کبھی نہیں دیکھی تھی۔ میدان میں پہچن کر شہزاد بھائی نے چچا سے کچھ نہیں کہا اور دروازہ کھول کر باہر نکل گئے چچا کو بھی پروا نہیں تھی وہ شوق اور جستجو سے کار چلانے میں مشغول تھے میں نے غور کیا تو پتا چلا کہ کار سیدھی جانے کے علاوہ دائیں بائیں بھی چل رہی ہے جیسے کوئی سانپ لہر ارہا ہے۔ سامنے والے حصے میں کچھ لڑکے فٹ بال کھیل رہے تھے ایک کھلاڑی نے کچھ زور کا شارٹ مار دیا تو فٹ بل لڑھکتی ہوئی کار کی طرف آنے لگی ایک کھلاڑی اس کے پیچھے دوڑ رہا تھا اس نے کار کو بالکل نظر انداز کردیا تھا بہر حال چچا اسے کیسے نظر انداز کر سکتے تھے انہوں نے بریک لگادیے جس کا نتیجہ یہ ہوا کہ کار ایک جھٹکے سے رک گئی چند لمحوں پہلے جو ایک قیامت مچی ہوئی تھی اور میرے کان بج رہے تھے ایک دم سے سناٹا چھاجانے کی وجہ سے کچھ عجیب سا معلوم ہوا جیسے دنیا ساکت ہوگئی ہے اور اس نے سورج کے گرد گھومنا بند کردیا۔ اس کھلاڑی نے فٹ بال کو کار تک پہنچنے سے پہلے روک لیا اورمڑ کر اپنے ساتھیوں کی طرف پھینک دیا کارچوں کہ اپنی جگہ پر رکگئی تھی اس لیے چچا نے دوبارہ اگنیشن میں چابی گمائی اس بار صاف معلوم ہوگیا کہ کار انجن ناراض ہے گھڑگھڑاہٹ سی ہوئی اور پوری کار دائیں بائیں ہلنے جلنے لگی لیکن اپنی جگہ سے ایک کانچ بھی نہیں سرکی دھکا لگانا پڑے گا چچا اچھن نے میری طرف مڑ کر کہا۔ میں نے سر ہلایا اور کار کا دروازہ کھول کر باہر آگیا دو چار لڑکوں کو جمع کرکے کار کو دھکا لگا یا تو وہ دوبارہ چل پڑی دائیں جانب سے چند گائےں آرہی تھی اور ایک ان میں سے کار کے سامنے سے ہوکر میدان میں لگی گھاس کی طرف بڑھنا چاہ رہی تھی چچا نے اسے بچانے کے لیے دوبارہ بریک لگادیے جس نتیجہ اچھا نہیں نکلا کار ایک جھٹکے سے رک گئی لیکن اس وقت میرے اور چچا دونوں کے منہ سے چیخیں نکل گئیں جب ہم نے دیکھا کہ کار کا اسٹیئرنگ چچا کے ہاتھ میں آگیا چچا جھنجلا کر کار سے اتر آئے ان کا کار چلا نے کا شوق ختم ہوچکا تھا سب لڑکے بھی کار چھوڑ کر ہانپنے لگے۔ ہاں بیٹے شاباش لگاﺅ دھکا چچا نے لڑکوں کو حوصلہ دیا۔ اب اسے کہاں لے جانا ہے؟ ان میں سے ایک بولا یہیں پڑا رہنے دیجیے اور کباڑیے کو بلا لیجئے۔ چچا کو یہ تجویز معقول لگی انہوں نے اس نامعقول کار سے چھٹکارا پانے کا فیصلہ کرلیا مچھو کے بجائے انہوں نے چوتھی گلی کے کباڑیے رمضانی سے سودا کرنا مناسب سمجھا وہ کار کو دھکا لگواتے ہوئے وہاں پہنچ گئے رمضانی اس وقت ٹین کے ڈبوں کو صاف کررہا تھا چچا نے جھجکتے ہوئے کہا کار خریدو گے؟ کون سی کار کہاں ہے کار؟ اس نے چونک پر پوچھا چچا نے کار کی طرف اشارہ کیا۔ اچھا یہ کار ہے؟ اس نے یقین نہ کرنے والے لہجے میں کہا کیا اسے آپ بیچنا چاہتے ہیں؟ لیکن یہ چلے گی کیسے ہینڈل تو آپ کے ہاتھ میں ہے؟ تم لگالینا چچا نے ملائمت سے کہا اوررمضانی کے سر پر ہاتھ پھیرنے لگے پرزے علا حدہ کرکے تول میں لوہے کی قیمت پر فروخت کردیے جائیں تو اس طرح نجات پائی جاسکتی ہے کتنے پیسے دے دوں؟ دس ہزار میں خریدی تھی چچا نے ہینڈل اسے تھماتے ہوئے کہا آپ نے غلطی کی تھی ان میں ایسی غلطی نہیں کرسکتا آپ ایسا کیجیے کہ اس کے پرزے کھول کر علاحدہ کیجیے تو میں خریدلوں گا۔ چچا کسی اور جھنجٹ نہیں پڑتا چاہتے تھے اس لیے کہنے لگے زیادہ پریشان نہ کرو چلو لوہے کے دام میں لے لو تم بھی کیا یاد کرو گے؟ پانچ سوروپے دے دوں؟ دس ہزار والی کارپانچ سو میں حیرت سے چچا کا منہ کھلا کر کھلا رہ گیا شہزاد بھائی نے بھی سودا بازی میں حصہ لے لیا لیکن رمضانی پانچ سو سے بڑھنے پر تیار نہ ہوا سب پر مایوسی کی کیفیت طاری ہوگئی۔ لاﺅ۔ چچانے بجھے ہوئے دل سے کہا۔ رمضانی کباڑیے نے اپنی تجوری میں سے ایک میلا کچیلا نوٹ نکال کر ان کی طرف بڑھادیا لڑکے جو اس کا رکو دھکا دیتے ہوئے وہاں تک لائے تھے پسینا پونچھ رہے تھے چچا اچھن نے نوٹ شہزاد کی طرف بڑھادیا اور بولے انہیں چائے پلادینا پھر خالی ہاتھوں گھر کی طرف چل دیے۔ 
سیدہ زینب علی، کراچی چچا آزاد ایک بڑے سرکاری عہدے پر فائز تھے۔ ایک دن اتوار کو حیرت انگیز طور پر صبح ہی صبح اُٹھ گئے تھے۔ ان کی بیگم اور بچے سو رہے تھے ۔ آج کیک کھانے کو ان کا دل چاہ رہا تھا۔ بیگم سو رہی تھیں اور ابھی سب دکانیں بھی بند تھیں۔ آخر انھوں نے سوچا کہ کیوں نہ خود ہی کیک بنا لیں۔ بس یہ خیال آتے ہی وہ کھڑے ہوئے اور باورچی خانے کی طرف لپکے۔ انھوں نے پہلے تو اِدھر اُدھر نگاہیں دوڑائیں پھر آگے بڑھ کر پکوان کی ترکیبوں والی کتاب اُٹھائی۔ انھوں نے اس میں سے کیک بنانے کی ترکیب نکالی اور اشیاء کے نام پڑھنے لگے۔ پہلے نمبر پر میدہ لکھا تھا۔ نظر کمزور ہونے کی وجہ سے میدے کی جگہ بیسن نکال لیا۔ اب ان کو انڈا درکار تھا۔ انڈا نکال کر اسے توڑنے ہی والے تھے کہ وہ ان کے ہاتھ سے چھوٹ کر زمین پر جا گرا۔ جاری ہے انھوں نے جھنجلا کر پیر پٹخے اور دوسرا انڈا نکال کر ڈال دیا۔ اب انھوں نے پسی چینی اور کوکو پاؤڈر کی تلاش شروع کی۔ پسی چینی تو مل گئی، مگر کوکو پاؤڈر نہ ملا۔ تنگ آکر انھوں نے اس کو تلاش کرنا ترک کیا اور پسی چینی کا پیکٹ اُٹھا کر اس پتیلے میں ڈالنے لگے، مگر ان کی نظریں اس وقت پتیلے کے بجائے کتاب پر تھیں، جس کا نتیجہ یہ نکلا کہ آدھی سے زیادہ چینی نیچے گر گئی۔ انھوں نے اسے صاف کرنے کی زحمت نہ کی اور اب بیکنگ پاؤڈر کی تلاش میں تھے۔ وہ تو نہ ملا، لیکن سرکے کو عرقِ گلاب سمجھ کر پتیلے میں ڈال دیا۔ اچانک ان کو یاد آیا کہ وہ تیل ڈالنا بھول گئے ہیں۔ یہ یاد آتے ہی وہ تیل کی طرف لپکے اور اس کا پیکٹ اُٹھا لائے۔ پیکٹ کھولنے کے دوران ہی وہ پھٹ گیا آدھا تیل نیچے بہہ گیا۔ باقی پتیلے میں اُلٹ دیا۔ اس کے بعد انھوں نے ان سب کا آمیزہ بنایا اور پتیلا اُٹھا کر اوون کی طرف بڑھے ، مگر اسی وقت نیچے پڑے انڈے اور گرے ہوئے تیل سے ان کا پیر بُری طرح پھسلا اور پتیلے سمیت گر پڑے۔ ان کی چیخ سن کر بیگم ہڑبڑا کر اُٹھ بیٹھیں اور باورچی خانے کی طرف بھاگیں، مگر باورچی خانے میں داخل ہوتے ہی ان کے منہ سے چیخ نکل گئی۔ اس وقت وہ جگہ باورچی خانہ کہلانے کے لائق نہیں تھی۔ یہیہ کیا کیا آپ نے؟ اب آپ خود ہی یہاں کی صفائی کریں گے، ورنہ آج کھانا نہیں ملے گا۔ انھوں نے غصے سے دھمکی دی۔ چچا یہ دھمکی سن کر فوراً اُٹھے، مگر جب باورچی خانے کی حالت دیکھی تو وہ چکرا گئے۔ اگر یہ ان کی بیگم کو پتا چل جاتا کہ انھوں نے کیک بنانے کے لئے پتیلے میں کیا کیا ڈالا ہے تو ان کا خیال یہی ہوتا کہ یہ کیک کھانے کے بجائے گرانے کے ہی قابل تھا۔ 
م۔ ص۔ ایمنحدِ نظر مٹر کی فصل پھیلی ہوئی تھی۔ آس پاس کی زمینوں سے فصل کاٹ بھی دی گئی، بلکہ دوبارہ فصل تیار ہونے لگی تھی، لیکن اس زمین سے فصل ابھی نہیں اُتاری گئی تھی۔ عرفان کا گزر اس علاقے سے پہلی بار ہوا تھا۔ اس نے بھری فصل دیکھی تو مالک سے سودا کرنے کا سوچ لیا۔ پہلے تو معلومات کیں کہ اس کھیت کا مالک کون ہے؟ معلوم ہوا کہ ایک بوڑھی بیوہ عورت اس کھیت کی مالکن ہے۔ عرفان ایک شادی میں شرکت کے لئے جا رہا تھا۔ اس نے ارادہ کیا کہ واپسی میں اس عورت سے مل کر اس فصل کا سودا کروں گا۔ شادی میں شریک تھا، لیکن دل و دماغ اسی مٹر کی فصل میں اٹکا ہوا تھا۔ بار بار خیال آتا کہ اسے سودا کر کے یہاں آنا چاہیے تھا۔ جاری ہے اسے خدشہ تھا کہ اتنی دیر میں اس عورت سے کوئی اور نہ سودا کر لے۔ بہر کیف! شادی کی رسومات سے فارغ ہوا اور بنا وقت ضائع کیے اس عورت سے رابطہ کیا اور پوچھا اس فصل کا سودا تو نہیں کیا کسی سے؟ جواب ملا لوگ تو بہت آئے ہیں، لیکن سودا کسی سے نہیں ہوا۔ عرفان بڑا خوش ہوا۔ کہا اماں! میں ٹھیکے دار ہوں فصلوں کی کٹائی کا ٹھیکا لیتا ہوں۔ بات کروکیا لو گی اس فصل کا؟ بڑھیا بولی بیٹا! میں بیوہ عورت ہوںاس زمین سے جو حاصل ہوتا ہے وہ سارا سال چلاتی ہوں۔ جو مرضی ہوجو مناسب سمجھو دے دو۔ عرفان نے سنا تو خوش ہوا کہ چلو اچھا ہے، بڑھیا کو بھاؤ کا علم نہیں۔ میں اپنی مرضی کی قیمت لگاؤں گا۔ بولا اماں! میں دور لے کر جاؤں گا۔ مجھے گاڑیوں کا کرایہ بھی زیادہ دینا پڑے گا۔ میں اس کے اسی ہزار روپے دوں گا۔ بڑھیا بولی کیا غضب کر رہے ہو؟ میرے گاؤں کا چوہدری ایک لاکھ بیس ہزار روپے دے رہا ہے میں اسے نہیں دے رہی تو تمھیں اسی ہزار میں کیوں دوں؟ عرفان نے کہا اماں! اگر تمھیں کوئی زیادہ دے رہا ہے تو اسے دے دو۔ یہ فصل اسی ہزار سے زیادہ کی نہیں ہے۔ میں تو اسی ہزار بھی زیادہ دے رہا ہوں۔ بڑھیا بولی مجھے بیوہ سمجھ کر لوٹنے آئے ہو؟ میں نہیں دوں گی ایک لاکھ بیس ہزار، بلکہ ایک لاکھ چالیس ہزار میں بھی نہ دوں؟ پورا ڈیڑھ لاکھ لوں گی۔ عرفان نے سوچا کہ بڑھیا ایسے نہیں مانے گی، اس نے فوراً پینترا بدلا اور کہا تم بیوہ ہو تو میں یہ کر سکتا ہوں کہ نوے ہزار روپے دے سکتا ہوں۔ وہ بھی فصل کی قیمت نہیں، بلکہ تمہارے ایک سال کے گزارے کے لئے، ورنہ صحیح بتا رہا ہوں فصل اتنے کی ہر گز نہیں ہے۔ اب آگے تمہاری مرضی۔ بڑھیا نے سوچا کہ یہ گاہک بھی ہاتھ سے نکل گیا تو مشکل ہو جائے گی۔ اس نے کہا اگر یہ بات ہے تو سنو! اپنے گاؤں والوں سے کہہ چکی ہوں کہ میں ڈیڑھ لاکھ سے کم میں نہ دوں گی اگر تمھیں کم میں دے دی تو یہ گاؤں والے میرا ناطقہ بند کر دیں گے۔ عرفان نے کہا دیکھو اماں! گاؤں والوں کو کون بتائے گا کہ ہمارا کیا سودا ہوا ہے۔ تم یا میں تیسرا کون ہے اس سودے میں؟ نہ تم بتانا کسی کو نہ میں بتاؤں گا۔ میں مزدور لاتا ہوں وہ مٹر چن کر لے جائیں گے۔ مال لاد کر تمھیں ادائی کر دوں گا۔ بڑھیا بولی میں نے فیصلہ کر لیا ہے کہ ڈیڑھ لاکھ روپے سے کم میں نہیں دوں گی۔ اگر کم میں دینا ہوتی تو کب کی دے چکی ہوتی اور اب تک دوسری فصل بھی آ جاتی۔ اماں! فصل اُتارنے کا ایک وقت ہوتا ہے اگر وقت پر نہ اُتاری جائے تو وہ کھانے کے قابل نہیں رہتی۔ اسے کیڑے کھا جاتے ہیں۔ نہیں بیچنی تو نہ بیچو، نقصان تمہارا ہی ہو گا میں کہیں اور دیکھ لوں گا۔ یہ کہہ کر عرفان جانے لگا تو بڑھیا نے اس سے کہا اچھا تم یوں کرو کہ مجھے نوے ہزار دے دو۔ فصل کٹوانا شروع کر دو۔ کوئی پوچھے کہ کتنے کی فصل لی ہے تو کہنا ڈیڑھ لاکھ میں لی ہے نوے ہزار دے دیئے ہیں ساٹھ ہزار مال لے جاتے ہوئے دوں گا۔ اس سے کیا ہو گا؟ عرفان نے پوچھا۔ اس سے یہ ہو گا کہ میرے گاؤں والوں کو یہ تو پتا چل جائے گا کہ میں نے فصل ڈیڑھ لاکھ سے کم میں نہیں بیچی، ورنہ وہ مجھ سے ناراض ہو جائیں گے اور شرمندہ کرتے رہیں گے۔ عرفان نے ہامی بھر لی کہ ٹھیک ہے کوئی پوچھے گا تو اسے یہی جواب دوں گا۔ غرض فصل کی کٹائی شروع ہوئی۔ گاؤں کے کئی افراد نے پوچھا کہ سودا کتنے کا ہوا ہے اور عرفان یہی جواب دیتا کہ ڈیڑھ لاکھ روپے میں ہوا ہے۔ نوے ہزار دے دیا ہے ساٹھ ہزار مال لے جاتے وقت دوں گا۔ فصل اُتار لی گئی۔ مٹر بوریوں میں بھر دیئے گئے۔ عرفان نے گاڑیوں کا بندو بست کیا۔ گاڑیوں پر مال لادنے لگے تو بڑھیا آ گئی۔ بولی پہلے میرے بقایا دو، پھر مال گاڑیوں پر لادنا۔ کون سے بقایا؟ عرفان حیرت سے بولا ساری رقم تمہیں پہلے دے دی ہے، بقایا کون سے؟ بڑھیا بولی تم نے کہا تھا کہ نوے ہزار پہلے دوں گا ساٹھ ہزار مال لے جاتے وقت دوں گا۔ عرفان پریشانبحث لگ گئی۔ لوگ جمع ہو گئے۔ گاؤں کے بے شمار لوگوں نے گواہی دی کہ ہاں! ہم نے بھی پوچھا تھا کہ فصل کا سودا کتنے کا ہوا ہے تو تم نے کہا تھا کہ ڈیڑھ لاکھ کا ہوا ہے۔ نوے ہزار دے دیئے ہیں، ساٹھ ہزار بعد میں دوں گا۔ بڑھیا رونے دھونے بیٹھ گئی کہ میرا کوئی والی وارث نہیں ہے مجھے بیوہ سمجھ کر لوٹ رہا ہے۔ عرفان مجبور ہو گیا اور اسے مزید ساٹھ ہزار روپے بڑھیا کو دینے ہی پڑ گئے، کیونکہ دوسرے لوگ بھی جمع ہو گئے تھے اور وہ عورت بوریاں گاڑیوں پر رکھنے ہی نہیں دے رہی تھی۔ 
عشرت جہاں چمن خالہ منفرد طبیعت کی مالک تھیں۔ نام کی طرح باغ و بہار شخصیت ہونے کے باعث وہ ہمیں بہت پسند تھیں۔ مہینے دو مہینے بعد جب بھی وہ آتیں تو خوشیاں بھی ہمارے گھر اُتر آتیں۔ ان کے دو بیٹے کہیں بڑے عہدے پر افسر تھے۔ وہ ہماری امی کی چچا زاد بہن تھیں، لیکن سگی بہنوں سے بڑھ کر مخلص تھیں۔ میں اسکول سے گھر آئی تو دروازے پر اندر سے آنے والی ان کی ہنسی کی آواز نے میری تھکن دور کر دی۔ میں ایک دم بھاگ کر گھر میں داخل ہوئی۔ بستہ ایک طرف رکھ کر ان سے لپٹ گئی۔ خالہ! اتنے دن بعد آئی ہیں آپ صرف پچیس دن ہی تو گزرے ہیں بانو! وہ ہنستے ہوئے بولیں۔ صرف پچیس دن میں نے بے یقینی سے گردن گھمائی۔ اتنی ہی میری یاد آ رہی تھی تو تم امی کے ساتھ آ جاتیں۔ جاری ہے امی لے کر نہیں آتیں۔ چھوٹے بھائی عامر نے بھی شکایت کی۔ امی چائے کے بہانے اُٹھنے لگی تھیں کہ چمن خالہ بول پڑیں دیکھ لو نسیم! بچے شکایت کر رہے ہیں۔ ارے کبھی تو ہمارے گھر بھی آ جایا کرو۔ بچوں کو اسکول کی چھٹیوں کے بہانے بھیج دو، چند دن ہمارے پاس گزار لیں گے۔ روٹھے روٹھے سے لہجے میں کہہ رہی تھیں۔ بس اب بچوں کی شکایتوں کی پٹاری کھل گئی۔ ان کی باتوں پر نہ جاؤ چمن! اس ہفتے آنے کا ارادہ تھا، مگر تم خود چلی آئیں۔ امی جان نے صفائی پیش کی۔ ٹھیک ہے، اب میں اس وقت آؤں گی جب پہلے تم آؤ گی۔ انھوں نے اُنگلی لہرائی آپ لوگوں کا انتظار کرتے کرتے تھک گئی تو خود ہی آنا پڑا۔ اچھا بابا، ٹھیک ہے اگلی بار سہی۔ امی جان باورچی خانے سے بولیں۔ بانو! فٹا فٹ تیار ہو جاؤ۔ وہ پیار سے بولیں۔ کہاں جانا ہے خالہ؟ میں نے معصومیت سے پوچھا، ورنہ معلوم تو مجھے تھا ہی۔ کچھ خریداری کرنی ہے، اس لئے بازار جائیں گے۔ امی نے مجھے گھور کر دیکھنے کی کوشش کی، لیکن میں دوسری طرف دیکھنے لگی۔ خود کو انجان ظاہر کرتے جلدی سے بیگ اُٹھا کر اپنی جگہ پر رکھا، جوتے اُتار کر ریک میں سجائے اور ہاتھ منہ دھونے چل دی۔ گھر کے کپڑوں کا پوچھتے وقت امی جان سے آنکھیں چار ہو ہی گئیں۔ انھوں نے مجھے آنکھوں ہی آنکھوں میں تنبیہ کی۔ پھر چمن خالہ سے مخاطب ہوئیں، جو عامر کے ساتھ باتوں میں مشغول تھیں۔ چمن! کل بانو کا سائنس کا ٹیسٹ ہے یہ کہاں اپنا وقت ضائع کرے گی۔ آج اسے رہنے ہی دو۔ ان کی بات سن کر میرے چہرے کی خوشی ماند پڑنے لگی، پھر میں جلدی سے بولی امی جان! وہ ٹیسٹ اگلے ہفتے ہے، کل نہیں۔ تم چپ کرو۔ تیاری کرو گی تو ٹیسٹ دے سکو گی ناں۔ پاس یا فیل ہونا بعد کی بات ہے۔ امی جان ارے نسیم! تم بھی روایتی ماؤں کی طرح بچوں کے پیچھے ہی پڑ جاتی ہو۔ کچھ نہیں ہوتا۔ ہماری بانو بہت ذہین ہے، دیکھنا سو بٹا سو نمبر لے کر آئے گی۔ خالہ کوئی بات نہیں پھر سہی۔ میں مری مری آواز میں بولی۔ ارے، بن کباب انتظار کر رہا ہے، مجھے تو بڑی بھوک لگی ہے۔ یہ کہتے وہ اُٹھ کھڑی ہوئیں۔ بیٹھو گی تو کچھ بناؤں گی ناں۔ تم بھی تو ہوا کے گھوڑے پر سوار آتی ہو۔ امی بوکھلا گئیں۔ بس تم پکوڑوں کا آمیزہ تیار رکھنا۔ آ کر گرما گرم سب مل کر کھائیں گے۔ پھر انھوں نے میرا ہاتھ پکڑا اور باہر نکل گئیں۔ حسبِ معمول انھوں نے اچھی خاصی خریداری کر ڈالی۔ امی جان کے لئے ایک سوٹ، میرے لئے دو سوٹ، عامر کے لئے دو شرٹیں، ہمارے لئے اسٹیشنری کا سامان لیا اور کھانے پینے کے سامان سے لدے ہوئے ہم گھر پہنچے۔ مجھے شرمندگی محسوس ہونے لگی۔ امی جان نے خالہ چمن کو کئی بار ان لوازمات کے لئے منع کیا تھا، لیکن وہ کسی نہ کسی بہانے سے ہماری مدد کیا کرتی تھیں۔ گھر کے حالات ٹھیک نہیں تھے۔ ابو کو کبھی کام ملتا اور کبھی نہیں۔ امی جان نے مجھے اور عامر کو اچھی طرح سمجھایا تھا کہ ہم اپنی ضروریات اور خواہشات کا ذکر چمن خالہ یا کسی سے بھی نہ کیا کریں۔ صرف اللہ سے مانگنے والے بن جائیں۔ شاید اللہ نے چمن خالہ کو ہمارے لئے وسیلہ بنا کر بھیجا تھا کہ انھوں نے کافی حد تک ہماری تعلیم کا خرچ اُٹھا لیا تھا۔ قدم بہ قدم ان کی مدد اور رہنمائی کے باعث ترقی کرتے ہوئے اللہ نے ہمیں لینے والا نہیں، بلکہ دینے والا ہاتھ بنا دیا ہے۔ آج بھی چمن خالہ یاد آتی ہیں تو ہمارے ہاتھ ان کی مغفرت کے لئے اُٹھ جاتے ہیں۔ 
طاہر اختر جنگل میں ایک شیر اپنے غار کے باہر شکار کئے ہوئے گوشت کا ایک ٹکڑا لئے کھانے ہی والا تھا کہ اچانک ایک باز نے جھپٹا مارا اور گوشت پنجوں میں دبا کر اُڑ گیا۔ باز کی اس حرکت پر شیر آگ بگولا ہو گیا۔ اس نے عہد کر لیا کہ وہ جنگل کے سارے پرندوں کو کھا جائے گا۔ ایک دن شیر نے جانوروں کو بلا کر کہا سنو! مَیں تمہیں ہدایت کرتا ہوں کہ اِس جنگل کے تمام پرندوں کا شکار کر لو، مَیں اس جنگل میں ایک بھی پرندہ زندہ دیکھنا نہیں چاہتا، مَیں خود شکار کروں گا اور تم بھی اس مہم پر نکل جاوٴ۔ شیر کے ساتھی تو پہلے ہی ان پرندوں سے پریشان تھے کیونکہ وہ عموماً ان کا مارا ہوا شکار لے اُڑتے تھے، اب وہ رات کو جب پرندے اپنے گھونسلوں میں سو رہے ہوتے تو ان کو کھا جاتے۔ جاری ہے اُلّو ایسا پرندہ ہے جو رات کو سوتا نہیں۔ اُس نے جب دیکھا کہ رات کو جنگل کے جانور پرندوں کو کھا کھا کر ختم کر رہے ہیں تو ایک دن اُس نے پرندوں کو جمع کیا اور اُن سے کہا کہ بھائی! مَیں رات بھر جاگتا ہوں، چند روز سے دیکھ رہا ہوں کہ جنگل کے جانور شیر کے کہنے پر تمہارا شکار کر رہے ہیں حالانکہ بات چھوٹی سی تھی کہ ایک باز شیر سے گوشت کا ٹکڑا لے اُڑا تھا، لیکن وہ تو پہاڑ پر رہتا ہے اور ہم جنگل میں رہتے ہیں، ہمیں مل جل کر رہنا چاہئے۔ بہرحال جب تک حالات معمول پر نہیں آ جاتے مَیں تمہاری مدد کروں گا۔ جب کوئی جانور کسی پرندے کے گھونسلے کی طرف بڑھے گا تو مَیں آواز لگاتا ہوا اس کے گھونسلے کے قریب سے گزر جاوٴں گا تم لوگ ہوشیار ہو جانا۔ اُلّو کی مدد کے بعد پرندے، چرندوں کے حملوں سے کافی حد تک محفوظ ہو گئے۔ ایک چمگادڑ جو پرندوں کے شکار ہونے کی وجہ سے بہت پریشان تھی، ایک روز شیر کے دربار میں گئی اور کہا جناب بادشاہ سلامت! میرا پرندوں سے کوئی واسطہ نہیں، مَیں بھی آپ لوگوں کے ساتھ پرندوں کا شکار کروں گی۔ شیر نے جب چمگادڑ کی یہ بات سنی تو اسے اپنے شکاری جانوروں میں شامل کر لیا، یوں وہ بھی پرندوں کا شکار کرنے میں شریک ہو گئی۔ ایک دن صبح سویرے جب یہ جانور رات کو پرندوں کا شکار کر کے تھکے ہارے بے خبر سو رہے تھے تو جنگل کے تمام پرندوں نے اپنی اپنی چونچوں اور پنجوں میں اپنی جسامت کے مطابق کنکریاں اور پتھر دبائے اور سوئے ہوئے جانوروں پر اُن کی بارش کر دی۔ تمام جانور اِدھر اُدھر بھاگنے لگے۔ پرندوں نے اپنی چونچوں اور پنجوں سے انہیں مزید زخمی کرنا شروع کر دیا تو جانور اور بھی تیزی سے بھاگنے لگے۔ جب چالاک چمگادڑ نے یہ منظر دیکھا تو وہ سمجھ گئی کہ جانور شکست کھا کر بھاگ نکلے ہیں۔ وہ فوراً باز کے پاس گئی اور کہا تم تو جانتے ہی ہو کہ مَیں بھی پرندوں کی نسل سے ہوں، اس لئے تم مجھے اپنے گروہ میں شامل کر لو تاکہ مَیں ان ظالم چرندوں کے خلاف تمہارا ساتھ دے سکوں۔ چنانچہ اس نے اُسے اپنے گروہ میں شامل کر لیا۔ جنگ اور تیز ہو گئی۔ اب چمگادڑ کا معمول بن گیا کہ جس کی بھی فتح ہوتی وہ اس گروہ میں شامل ہو جاتی۔ ایک دن اُلّو نے باز سے کہا آخر ہم اس لڑائی کو ختم کیوں نہیں کرتے اور ایک دوسرے کے ساتھ دوستی اور امن کے ساتھ کیوں نہیں رہتے؟ باز نے کہا یہ لڑائی ہم نے نہیں، شیر نے شروع کی ہے اور وہ ہی اسے ختم کرے گا۔ الّو نے کہا اگر مَیں شیر سے بات کروں اور وہ دوستی پر رضا مند ہو جائے تو کیا آپ اس لڑائی کو ختم کر دیں گے۔ باز جو پہلے ہی جنگ کرتے کرتے تھک چکا تھا اُس نے کہا ہاں! اُلّو شیر کے پاس گیا اور کہا اے جنگل کے بادشاہ! کیا ہم چرند، پرند آپس میں محبت اور امن کے ساتھ اس جنگل میں نہیں رہ سکتے؟ کیا یہ جنگ ختم نہیں ہو سکتی؟ ہاں! یہ جنگ ختم ہو سکتی ہے اور ہم دوبارہ محبت اور امن سے رہ سکتے ہیں، بشرطیکہ پرندے اس بات کا عہد کریں کہ وہ آئندہ کبھی بھی ہمارا شکار نہیں لے اُڑیں گے۔ پرندوں نے وعدہ کیا کہ وہ پھر کبھی ان کے شکار پر جھپٹا نہیں ماریں گے۔ جب دونوں میں صلح ہو گئی تو چمگادڑ پھر نکل آئی، اُس نے کہا مَیں بھی اس صلح میں شریک ہوں۔ باز اور شیر نے کہا تم، مطلب پرست اور بزدل چمگادڑ ہو، ہم تمھیں اپنے ساتھ نہیں رکھ سکتے۔ سارے جانوروں اور پرندوں نے اسے بُرا بھلا کہا۔ چمگادڑ اپنی چالاکی پر بہت شرمندہ ہوئی اور خاموشی سے جنگل سے فرار ہو گئی۔ بچو! ہمیشہ محبت اور امن سے رہنا چاہئے۔ لڑائی جھگڑا کرنا بُری بات ہے۔ بات چیت کے ذریعے مسائل کو حل کرنا چاہئے۔ 
صبا نیاز صدیقیبیٹی! ذرا پانی تو ڈالو اس میں۔ اللہ رکھا کمہار نے اپنی بیٹی مہرین سے کہا جو بہت دلچسپی سے اپنے بابا کو مٹی کے برتن بناتے ہوئے دیکھ رہی تھی۔ مہرین نے مٹی میں تھوڑا سا پانی ملایا جس سے وہ مزید ملائم ہو گئی۔ وہ بے چینی سے اپنی باری کا انتظار کر رہی تھی، کیونکہ اس بچی ہوئی مٹی سے اب کھلونے بننے تھے۔ مہرین کے بابا بڑی مہارت سے مٹی کے چھوٹے چھوٹے کھلونے بنا رہے تھے۔ آہستہ آہستہ مہرین نے بھی کھلونے بنانے شروع کیے۔ ابتداء میں تو مٹی سنبھالنا ذرا مشکل تھا، لیکن بابا کی بتائی ترکیب سے وہ جلد ہی سیکھ گئی۔ سورج ڈھلنے سے پہلے ہی سارا کام ختم ہو گیا تھا۔ بابا بہت خوش تھے، کیونکہ مہرین نے بڑی دل جمعی سے کام کیا تھا۔ جاری ہے اللہ کا شکر ہے کہ کام پورا ہوا۔ اب بتاؤ میں اپنی بیٹی کے لئے شہر سے کیا لاؤں؟ چمک! مہرین نے چہکتے ہوئے کہا۔ چلو بھئی ہم اپنی بیٹی کے لئے چمک لے آئیں گے۔ بابا نے مسکراتے ہوئے کہا۔ صبح مہرین اسکول جانے کے لئے اُٹھی تو بابا پہلے ہی برتن لے کر شہر جا چکے تھے۔ مہرین کا اسکول چند بوسیدہ دیواروں اور پھٹی ہوئی دری پر مشتمل تھا۔ سہولیات کی عدم دستیابی کے باوجود اس کی اُستانیاں پوری ذمے داری سے اپنا فرض ادا کر رہی تھیں۔ شام کو بابا گھر لوٹے تو خاصے تھکے ہوئے اور پریشان تھے۔ فروخت نہ ہونے کے برابر تھی۔ بمشکل چند ایک مٹکے، گلک اور تھوڑے سے کھلونے ہی فروخت ہو سکے، لیکن وہ پھر بھی اپنی بیٹی کے لئے چمک ضرور لائے۔ ایک چمک کی ہی فرمائش تو کی تھی بیٹی نے، کیسے نہ لے کر آتا۔ بابا نے چمک اماں کو دیتے ہوئے کہا۔ میں تو سوچ رہی تھی کہ تھوڑے سے پیسے مل جائیں گے تو مہرین کے لئے اسکول کے جوتے خرید لیتے۔ ایک سال ہو گیا ہے پھٹے ہوئے جوتے پہن کر اسکول جاتے ہوئے۔ اماں نے اپنی پریشانی کا ذکر کیا۔ وہ پھکنی سے پھونک مار کر چولہے میں آگ کی لو صحیح کر رہی تھیں۔ صبح مہرین سو کر اُٹھی تو اس کی خوشی کا ٹھکانا نہ رہا جب اماں نے اس کے ہاتھ میں رنگ برنگی چمک سے بھری چھوٹی چھوٹی شیشیاں دیں۔ مہرین کا تو بس نہیں چل رہا تھا کہ وہ سارے گھر کو چمکا دے۔ دوپہر کو سب کی نظروں سے اوجھل مہرین ایک کونے میں بیٹھی تھی۔ اس کے سامنے رنگ برنگی چمک کی چھوٹی چھوٹی شیشیاں تھیں اور ساتھ میں ملائم سی مٹی۔ مہرین نے تھوڑی سی چمک مٹی پر لگائی تو وہ خوب صورت لگنے لگی۔ مہرین نے سرخ، نیلی، گلابی اور زرد رنگ کی چمک والی مٹی تیار کی۔ اب وہ بہت مہارت اور احتیاط سے چھوٹے چھوٹے کھلونے بنا رہی تھی۔ مہرین اپنے کام میں اس قدر مگن تھی کہ اسے پتا ہی نہ چلا کہ کب سورج غروب ہو گیا۔ بابا نماز پڑھ کر آئے تو مہرین کے سامنے کھلونوں کا ڈھیر دیکھ کر حیران رہ گئے۔ اندھیرے میں کھلونے ستاروں کی طرح جھلملا رہے تھے۔ اماں، بابا! دیکھا کتنے پیارے لگ رہے ہیں کھلونے۔ مہرین سرخ رنگ کا چولہا، ایک ہانڈی دکھاتے ہوئے بولی۔ یہ تو بالکل ستاروں کی طرح چمک رہے ہیں۔ بابا نے کھلونے ہاتھ میں لیتے ہوئے کہا۔ مہرین کی خوشی تو دیدنی تھی۔ دوسرے دن بابا کے ساتھ مل کر مہرین نے پرانے کھلونوں پر بھی چمک لگا دی۔ مختلف زاویوں کی پھول پتیوں نے کھلونوں پر چار چاند لگا دیے تھے۔ شام ہونے کو آئی تھی اور بابا ابھی تک نہیں آئے تھے۔ ابھی اماں اور مہرین یہ سوچ ہی رہے تھے کہ بابا کی آواز آئی۔ ارے میری پیاری بیٹی کہاں ہے؟ بابا نے آتے ہی مہرین کا پوچھا جو دوڑ کر بابا سے لپٹ گئی۔ بابا بہت خوش تھے۔ ان کے ہاتھ میں دو تھیلیاں بھی تھیں۔ مہرین کی ماں، آج تو اللہ نے بڑا کرم کیا۔ مہرین کے چمکی والے کھلونے تو لوگوں کو ایسے بھائے کہ ایک بھی نہیں بچا، بلکہ لوگوں نے تو فرمائش تک کر دی کہ اگلی بار آؤ تو زیادہ کھلونے لانا۔ بابا خوشی خوشی اماں کو بتانے لگے۔ کھلونے دیکھنے کی وجہ سے لوگ برتنوں میں بھی دلچسپی لینے لگے، ماشاء اللہ، آج تو بہت اچھی فروخت ہوئی ہے۔ اللہ سلامت رکھے میری بیٹی کو۔ اللہ برکت دے، لیکن آنے میں اتنی دیر کیوں ہو گئی۔ ارے بھئی اس کے جوتے لینے میں دیر ہو گئی۔ بابا نے تھیلی میں سے جوتے نکال کر دکھائے، تو مہرین خوشی سے پھولے نہ سمائی۔ رات کے کھانے پر اماں نے سب کو مٹھائی دی جو بابا شہر سے لائے تھے۔ آنگن خوشیوں سے مہک رہا تھا اور چمکی والے کھلونے خوشیوں میں چار چاند لگا رہے تھے۔ 
دانش خان چاند پری ایک خوبصورت اور پُراسرار مخلوق تھی جو چاند پر رہتی تھی۔ اس کے سفید ریشمی بال، چمکدار آنکھیں اور روشنیوں سے سجا ہوا لباس اسے واقعی جادوئی دنیا کی شہزادی بتاتا تھا۔ چاند پری چاند کی سب سے اونچی پہاڑی پر رہتی اور رات کو زمین کو نیچے دیکھتی۔ اسے زمین پر بچوں کی ہنسی اور خوشی کی آوازیں بہت پسند تھیں، لیکن اس نے کبھی زمین پر قدم نہیں رکھا تھا۔ چاند پری کا سب سے بہترین دوست ایک چھوٹا ستارہ تھا، جسے وہ پیار سے جھلمل کہتی تھی۔ جھلمل اسے ہر رات زمین کی کہانیاں سناتا تھا کہ کس طرح زمین پر درخت، پھول، ندیاں اور پہاڑ ہیں جہاں انسان اپنی زندگی گزارتے ہیں۔ چاند پری کا دل کرتا کہ وہ بھی ان چیزوں کو دیکھے اور بچوں کے ساتھ وقت گزارے۔ جاری ہے ایک رات چاند پری نے جھلمل سے کہا، میرا دل چاہتا ہے کہ میں زمین پر جاوٴں اور ان خوبصورت بچوں سے ملوں جن کے بارے میں تم نے اتنی کہانیاں سنائی ہیں۔ جھلمل نے جواب دیا، یہ تو مشکل ہے، لیکن میں تمہارے ساتھ ہوں۔ اگر تم زمین پر جانا چاہتی ہو تو ہمیں مل کر کوئی طریقہ ڈھونڈنا ہو گا۔ چاند پری اور جھلمل نے مل کر منصوبہ بنایا۔ انہوں نے رات کے وقت ایک جادوئی پھول سے نرم روشنی کی کشتی بنائی جو ہوا میں تیر سکتی تھی۔ جھلمل نے کشتی کو روشنی سے بھر دیا، اور جب سب کچھ تیار ہو گیا تو چاند پری کشتی میں بیٹھ گئی۔ کشتی آہستہ آہستہ زمین کی طرف بڑھنے لگی۔ زمین پر پہنچ کر چاند پری نے ایک چھوٹے سے گاوٴں میں قدم رکھا۔ وہاں بچے رات کے وقت کھلے آسمان کے نیچے کہانیاں سن رہے تھے۔ جب بچوں نے چاند پری کو دیکھا تو وہ حیران رہ گئے۔ ایک بچہ بولا تم کون ہو؟ کیا تم واقعی چاند سے آئی ہو؟ ۔ چاند پری مسکرا کر بولی، ہاں، میں چاند پری ہوں اور چاند سے تم لوگوں سے ملنے آئی ہوں۔ بچے حیرت اور خوشی سے چاند پری کے گرد جمع ہو گئے۔ وہ سب اسے اپنے کھیل دکھانے لگے اور اپنی پسندیدہ کہانیاں سنانے لگے۔ چاند پری نے بچوں کو چاند کی دنیا کی کہانیاں سنائیں کہ کس طرح چاند پر جھلمل جیسے ستارے ہیں اور وہاں کا منظر کیسا خوبصورت ہے۔ بچے چاند پری کے ساتھ بہت خوش تھے، انہوں نے وعدہ کیا کہ وہ ہمیشہ اس رات کو یاد رکھیں گے۔ چاند پری نے بھی وعدہ کیا کہ وہ ہمیشہ انہیں دیکھتی رہے گی اور کبھی کبھار آ کر ان سے ملنے کی کوشش کرے گی۔ جب رات ختم ہونے لگی اور صبح ہونے لگی تو چاند پری نے بچوں کو الوداع کہا۔ وہ دوبارہ اپنی جادوئی کشتی میں سوار ہو کر چاند کی طرف روانہ ہو گئی، لیکن اس کے دل میں زمین کے بچوں کی یاد ہمیشہ کے لئے بس گئی۔ اب بھی کبھی کبھار رات کو جب بچے چاند کی طرف دیکھتے ہیں تو انہیں چاند پری کی جھلک دکھائی دیتی ہے۔ وہ سمجھ جاتے ہیں کہ چاند پری انہیں یاد کر رہی ہے اور انہیں دیکھ کر خوش ہو رہی ہے۔ 
رانا محمد شاہد چیونٹی قدرت کی ایک ننھی سی مخلوق ایک عجوبہ ہے۔ بہ ظاہر یہ مخلوق بہت چھوٹی سی ہے، مگر قدرت نے اس کے اندر شعور و احساس کی قوت رکھی ہے۔ اس کی حساسیت خصوصاً سونگھنے والی صلاحیت بہت تیز ہوتی ہے۔ جہاں خوراک ہو، وہاں یہ فوراً پہنچ جاتی ہے۔ چیونٹی کا ننھا منا جسم کمر، بازو اور منہ پر مشتمل ہوتا ہے۔ قرآن مجید کی ویں سورت کا نام ہی النمل چیونٹی ہے۔ اس سورت میں حضرت سلیمان علیہ السلام اور چیونٹیوں کی بستی والا دلچسپ قصہ ہے۔ حضرت سلیمان علیہ السلام کو اللہ تعالیٰ نے جانوروں کی بولیاں سمجھنے کی خصوصی صلاحیت دے رکھی تھی۔ چیونٹیاں عام طور پر گروہوں یا جتھوں کی صورت میں رہتی ہیں۔ یہ زیرِ زمین سوراخوں اور بلوں میں اپنے گھر بناتی ہیں۔ جاری ہے چیونٹیوں کے گھروندے کا دروازہ ایک تنگ سوراخ کی مانند ہوتا ہے، جہاں سے ایک وقت میں ایک چیونٹی داخل ہو سکتی ہے۔ چیونٹیاں دنیا کے تقریباً تمام خطوں میں پائی جاتی ہیں۔ صرف برفانی علاقوں میں نہیں ملتیں۔ اب تک چیونٹیوں کی دس ہزار سے زائد اقسام دریافت ہو چکی ہیں۔ چیونٹی کی اوسط عمر سات سال تک ہوتی ہے۔ چیونٹی مکمل طور پر معاشرتی یا گروہی زندگی بسر کرتی ہے۔ یہ اپنے سارے کام اجتماعی طور پر ہی انجام دیتی ہیں۔ ان کی ایک بستی میں زیادہ سے زیادہ دو لاکھ چیونٹیاں ہوتی ہیں۔ چیونٹی اپنے بلوں میں ذخیرہ کردہ خوراک کے تحفظ کے لئے ٹیڑھے میڑھے راستے بناتی ہے، تاکہ بارش کے پانی سے تحفظ ہو سکے۔ اس کے باوجود اگر خوراک کے خراب ہونے کا اندیشہ ہو تو اسے بلوں سے باہر نکال کر ہوا میں پھیلا دیتے ہیں اور خشک ہو جانے پر پھر سے بلوں میں منتقل کر دیتی ہیں۔ چیونٹی اپنی استطاعت سے زیادہ وزن اُٹھا لیتی ہے۔ یہ اپنے جسم سے بیس گنا زیادہ وزن اُٹھا سکتی ہے۔ بعض چیونٹیاں خانہ بدوش ہوتی ہیں یعنی ایک جگہ سے دوسری جگہ اپنی بستیاں منتقل کرتی رہتی ہیں۔ چیونٹی ایک ایسی ننھی مخلوق ہے۔ جو دیوار یا بلندی پر چڑھنے سے اگر گر جائے تو بار بار کوشش جاری رکھتی ہے۔ دھوپ ہو یا سردی اور گرمی یہ نہ ہمت ہارتی ہے اور نہ محنت سے جی چراتی ہے۔ ایک تحقیق کے مطابق بڑے اور اہم فیصلوں میں چیونٹیاں انسانوں سے زیادہ بہتر ثابت ہوتی ہیں۔ سائنسدانوں کا کہنا ہے کہ انسان بغیر کسی وجہ کے مختلف چیزوں کے پیچھے بھاگتے ہیں، لیکن چیونٹیوں میں یہ روایت بہت کم ہے۔ اس کے علاوہ اپنے گھروں کی تعمیر سے متعلق چیونٹیوں کے انفرادی فیصلوں کی بجائے اجتماعی فیصلے اچھے اور موٴثر ہوتے ہیں اور ان میں غلطی کی گنجائش بھی کم ہوتی ہے۔ 
حمنہٰ محمد عقیل شاہ، کراچی احمر اور فارس دونوں بھائی تھے۔ آج وہ دونوں اپنے ابو جان اور ان کے دوستوں کے ساتھ جنگل آئے تھے۔ یہ جنگل گھنا نہیں تھا۔ وہ سب ایک ندی کے کنارے پر بیٹھے تھے کہ احمر ندی کے کنارے پر لگے سیب کے درخت کے نیچے پانی میں پاؤں ڈالے بیٹھا تھا۔ فارس نے کچھ دیر پہلے درخت سے بہت سارے سیب توڑ کر ٹوکری میں رکھے تھے اور احمر نے ایک سیب اٹھا لیا۔ تھوڑی دیر بعد فارس نے جیسے ہی سیب اٹھانا چاہا تو حیران رہ گیا، کیونکہ ٹوکری تو خالی تھی۔ انھوں نے اِدھر اُدھر دیکھا، وہاں کوئی نہ تھا اور ابو جان اپنے دوستوں کے ساتھ باتوں میں مصروف تھے۔ وہ دونوں سوچ میں پڑ گئے کہ سیب کس نے چرا لیے؟ اچانک دور جھاڑیوں میں کچھ ہلتا نظر آیا۔ جاری ہے وہ دونوں جھاڑیوں کی طرف گئے اور کچھ جھاڑیوں کو ہٹایا تو وہ دونوں حیران رہ گئے۔ اتنے سارے ننھے ننھے خرگوش اور بہت سی گلہریاں مزے سے سیب کترنے میں مصروف تھیں۔ ان کی نظر جیسے ہی احمر اور فارس پر پڑی تو کچھ جھاڑیوں میں چھپ گئے اور گلہریاں درختوں پر چڑھ گئیں۔ احمر اور فارس کھلکھلا کر ہنس پڑے۔ پھر انھوں نے ایک ٹوکری میں اور بھی سیب اور دوسرے پھل جمع کر کے جھاڑیوں کے پاس رکھ دیئے اور پھر سے ندی کے کنارے بیٹھ کر خوبصورت اور خوشگوار موسم کا مزہ لینے لگے۔ 
عروبہ شکیل ایک باغ میں بہت سے پودے اور درخت تھے، جن پر ہر طرح کے پھول اور پھل لگے ہوئے تھے۔ وہ باغ بہت بڑا تھا۔ درختوں پر پرندوں کی چہچہاٹ اور پھولوں کی خوشبو باغ کو خوبصورت بنائے ہوئے تھی۔ ایک دفعہ گلاب کے بہت سے پھول کرکٹ کھیل رہے تھے کہ ایک چھوٹا سا پھول آیا اور کہنے لگا کیا میں آپ کے ساتھ کرکٹ کھیل سکتا ہوں۔ اس پھول کا رنگ سب پھولوں سے تیز اور بے حد پیارا تھا لیکن اس کا قد بہت چھوٹا تھا۔ اس لئے وہ سب پھولوں کے مذاق کا نشانہ بن گیا۔ ایک پھول نے تو اسے دھکا بھی دے دیا اور کہا خبردار اگر ہمارے ساتھ کھیلنے کی کوشش کی، اتنے چھوٹے کو ہم اپنے ساتھ کبھی نہیں کھیلنے دیں گے۔ میں چھوٹا ہوں تو کیا ہوا، ہوں تو تم جیسا نا؟ تم بھی پھول ہو اور میں بھی پھول ہوں۔ جاری ہے خبردار اگر خود کو ہم سے ملانے کی کوشش کی، تو ایسا ہی ہے جیسے ہاتھیوں میں چیونٹی۔ یہ کہہ کر سب ہنسنے لگے، چھوٹا پھول روتا ہوا واپس آ گیا۔ ماں نے پوچھا بیٹا کیا ہوا، تم رو کیوں رہے ہو؟ ۔ امی سب پھول میرے چھوٹے قد کا مذاق اڑاتے ہیں، مجھے اپنے ساتھ کھیلنے نہیں دیتے۔ یہ سن کر چھوٹے پھول کی ماں کی آنکھوں میں آنسو آ گئے، مگر وہ اسے مسکرا کر سمجھانے لگیں۔ ماں نے کہا بیٹا! تو کیا ہوا، دیکھو ہر چیز میں، ہر خوبی نہیں ہوتی مثلاً انسان کو دیکھو! کوئی کالا ہے تو کوئی گورا، کوئی چھوٹا ہے تو کوئی بڑا۔ اسی طرح پھول بھی سب ایک جیسے نہیں ہوتے۔ اب یہ دیکھو کہ تمہارا رنگ کتنا پیارا اور تیز ہے، اس طرح دوسروں کو یہ خوبی میسر نہیں۔ اس طرح ان کا قد بڑا ہے تو یہ خوبی تمہیں حاصل نہیں، اس لئے بیٹا اداس مت ہوا کرو اور اللہ تعالیٰ کی دی ہوئی نعمتوں کا ہر حالت میں شکر ادا کیا کرو۔ چھوٹا پھول آنسو صاف کرتے ہوئے بولا لیکن امی جان یہ بات ان سب پھولوں کو کون سمجھائے۔ کوئی بات نہیں بیٹا! وہ جیسا کرتے ہیں کرنے دو لیکن تم کسی کے ساتھ برا مت کرنا۔ ٹھیک ہے امی جان، اب میں ان سب کو دوست بنانے کی کوشش کروں گا چھوٹے پھول نے کہا۔ اس دوران سب پھول اندر داخل ہو گئے اور کہنے لگے۔ ہم نے آپ دونوں کی سب باتیں سن لی ہیں اور چھوٹے پھول کے دوست بن گئے ہیں۔ تم ہم سب کو معاف کر دو، چھوٹے پھول، ہم نے تمہارا بہت دل دکھایا ہے، ہم تم سے بہت شرمندہ ہیں اور تم سے معافی مانگ رہے ہیں۔ ان کی باتیں سن کر چھوٹا پھول اور اس کی ماں مسکرانے لگے۔ چھوٹا پھول آگے بڑھ کر سب کے گلے لگ گیا اور سب ہنسنے لگے۔ اس پر وہ پھول کہنے لگا، جس نے چھوٹے پھول کو دھکا دیا تھا، چلو ہم کرکٹ کھیلتے ہیں۔ وہ سب دوڑ کر کرکٹ کھیلنے چلے گئے اور چاروں طرف خلوص و محبت کی خوشبو بکھر گئی۔ 
صائمہ اشفاقایک دن مومنہ اپنے کمرے میں بیٹھی تھی۔ کھڑکی کے کونے میں ایک ننھی سی مکڑی جالا بنا رہی تھی۔ مومنہ نے اسے دیکھا تو سوچا ہائے یہ مکڑی! جالا بنا کر سارا کونا گندا کر دیتی ہے۔ وہ جھاڑو اٹھانے ہی والی تھی کہ اچانک مکڑی نے نرمی سے کہا رک جاؤ بیٹی! مجھے مت مارو، میری بات سن لو۔ مومنہ حیران ہو گئی۔ ارے! مکڑی بھی بات کرتی ہے؟ مکڑی ہنس کر بولی ہاں، میں چھوٹی سی ضرور ہوں، مگر فضول نہیں۔ لوگ مجھے ڈر کر مار دیتے ہیں، میرا جالا توڑ دیتے ہیں، حالانکہ میں بھی اللہ کی مخلوق ہوں۔ پھر مکڑی نے اپنی بات سمجھانی شروع کی، میری ایک ذمہ داری ہے۔ میں مچھر کھا جاتی ہوں جو بیماریاں پھیلاتے ہیں۔ مکھیاں جو گندگی لاتی ہیں، اور کیڑے جو تمہاری فصلیں خراب کرتے ہیں۔ جاری ہے سوچو! اگر میں نہ ہوں تو یہ کیڑے تمہاری زمین اور گھروں کو بھر دیں۔ مومنہ غور سے سن رہی تھی۔ مکڑی نے آگے کہا اور میرا جالا دیکھوباریک سا لگتا ہے نا؟ لیکن یہ دنیا کے سب سے مضبوط دھاگے سے بھی زیادہ طاقت رکھتا ہے۔ انسان میرے جال کو دیکھ کر نئی مشینیں، دوائیاں اور کپڑے بناتا ہے۔ یعنی میں چھوٹی سی مکڑی بھی انسان کو سکھا رہی ہوں۔ پھر مکڑی نے آہستہ سے قرآن کی بات سنائی، قرآن میں بھی میرا ذکر آیا ہے۔ اللہ نے میرے جال کو مثال بنایا کہ جو اللہ کے علاوہ کسی پر بھروسہ کرے، اس کا سہارا میرے جال جیسا کمزور ہے۔ میں تو اپنی فطرت کے مطابق جالا بناتی ہوں، لیکن انسان کو سوچنا چاہیے کہ وہ کس پر بھروسہ کرتا ہے۔ مومنہ نے مکڑی سے پوچھا کیا تم بھی ایک ماں ہو اور تمہارے بھی چھوٹے بچے ہیں؟ تو مکڑی نے مسکرا کر کہا ہاں بیٹی، میں ماں ہوں۔ میں اپنے بچوں کے لئے جالا بناتی ہوں، کبھی انہیں دودھ پلاتی ہوں، اور کبھی اپنی جان بھی قربان کر دیتی ہوں۔ کیونکہ ماں تو سب ایک جیسی ہوتی ہے، چاہے انسان کی ہو یا مکڑی کی۔ مومنہ نے جھاڑو ایک طرف رکھ دی اور مکڑی سے کہا اب میں تمہیں نہیں ماروں گی تم بھی اللہ کی نشانی ہو۔ مکڑی خوشی سے بولی یاد رکھو بیٹیاللہ نے دنیا میں کچھ بھی فضول نہیں بنایا۔ ہر بڑی یا چھوٹی مخلوق اپنی جگہ ضروری ہے۔ میں بھی اللہ کی بندگی اور کائنات میں لگی ہوں۔ یہ کہتے ہوئے مکڑی اپنے جالے میں گئی اور گنگنانے لگی چھوٹی سی مکڑی آئی رے، بات بڑی سمجھائی رے، مچھر مکھی کھاتی ہوں، بچوں کو بچاتی ہوں، اللہ نے سب کو بنایا، رحمت کا ہے رنگ دکھایا۔ 
عکاشہ محمد رمضان بدر، حیدرآباد مرزا انور بڑے سرکاری افسر تھے، لیکن نیکی کے کاموں میں حصہ لینا اور سخاوت ان کی خصوصیت تھی۔ ایک دن وہ گھر والوں کے ساتھ شادی کی تقریب میں شریک تھے۔ شادی ہال میں ان کی بیوی کو یاد آیا کہ وہ تو جلدی جلدی میں سونے کا ہار سنگھار میز پر ہی بھول آئی ہیں۔ انھوں نے فوراً مرزا صاحب سے کہا تو انھوں نے بے فکری کے انداز میں جواب دیا۔ سارے کمروں کو اپنے ہاتھ سے بند کرکے آیا ہوں اور بڑے گیٹ پر چوکیدار موجود ہے۔ بے فکر ہو جاؤ، تمہارا ہار میز پر ہی ہو گا۔ وہاں سے کہیں نہیں جائے گا۔ شادی کی تقریب کے بعد جب گھر پہنچے تو سنگھار میز پر ہار موجود نہیں تھا۔ یہ دیکھ کر دونوں پریشان ہو گئے اور سارا کمرہ چھان مارا، لیکن ہار نہیں ملا۔ جاری ہے چوکیدار سے معلوم کیا کہ ہمارے بعد کوئی آیا تو نہیں تھا۔ چوکیدار نے جواب دیا کوئی نہیں آیا تھا صاحب! انور صاحب کو چوکیدار پر پورا بھروسا تھا، کیونکہ یہ ان کا پرانا ملازم تھا۔ کچھ سوچ کر علاقے کے تھانے دار کو اطلاع دے دی گئی۔ رات آدھی سے زیادہ گزر چکی تھی۔ پولیس کی گاڑی سائرن بجاتی کچھ دیر میں پہنچ گئی۔ مرزا انور نے سارا ماجرا پولیس کے سامنے بیان کر دیا۔ انھوں نے جائے وقوع کی اچھی طرح چھان بین کی، لیکن ان کو کوئی بھی ثبوت نہیں ملا۔ لہٰذا پولیس افسر مرزا صاحب کو آرام کا مشورہ دے کر صبح آنے کا کہہ کر چلے گئے۔ ان کی بیگم کی آنکھوں سے نیند اُڑ گئی، لیکن انور صاحب بے فکری کی نیند سو گئے اور کافی دن نکل آنے پر ان کی آنکھ کھلی تو کچھ دیر بعد چوکیدار نے آ کر اطلاع دی کہ پولیس والے آئے ہیں۔ یہ سن کر انھوں نے کہا انھیں بیٹھک میں بٹھاؤ، میں ابھی آتا ہوں۔ مرزا انور تیار ہو کر بیٹھک میں آئے تو پولیس افسر نے کہا محکمہ سراغ رسانی کے ایک اہلکار میرے ساتھ ہیں۔ یہ ایک بار کمرے کا معائنہ کرنا چاہتے ہیں۔ مرزا انور نے کہا ہاں ہاں، ضرور۔ ایک بار پھر چیک کر لیجیے۔ سراغ رساں نے باریک بینی سے کمرے کا معائنہ کرنا شروع کیا۔ سنگھار میز کو غور سے دیکھا۔ وہ گھٹنوں کے بل چلتا ہوا مسہری کے نیچے گھس گیا۔ ایک بار وہ زور سے مسہری سے ٹکرا بھی گیا تھا۔ تھوڑی دیر بعد اس نے مسہری کے نیچے سے چلاتے ہوئے کہاکھودا پہاڑ نکلا چوہا۔ اہلکار جب باہر نکلا تو اس کے ہاتھ میں سونے کا ہار تھا۔ مرزا انور سونے کے ہار کو دیکھ کر چونکے اور جلدی سے بولے یہیہ ہار آپ کو کہاں سے ملا؟ سراغ رساں نے جواب دیا ظاہر ہے مسہری کے نیچے سے۔ وہ بولے مگر وہاں گیا کیسے؟ آپ کے کمرے میں ایک چوہے کا آنا جانا ہے لہٰذا ایک بلی بھی پال لیں۔ سراغ رساں نے مسکرا کر جواب دیا۔ مرزا انور اور پولیس افسر اس کا منہ تکنے لگے۔ 
جدون ادیب جوکی ایک کم عمر گھوڑا تھا، جس نے سرکس کی دنیا میں آنکھ کھولی، مگر اسے سرکس پسند نہیں تھا۔ اسے آزاد رہنا پسند تھا۔ اس کی ماں چاہتی تھی کہ جوکی سرکس کے کرتب سیکھنے میں دلچسپی لے۔ اسے ڈر تھا کہ جوکی کو ناکارہ سمجھ کر کمپنی والے بیچ نہ دیں۔ وہ سرکس میں پیدا ہونے والے اکثر جانور فروخت کر دیا کرتے تھے۔ جوکی کی ماں کا خیال تھا کہ اگر وہ کرتب سیکھ کر اپنی افادیت ظاہر کر دے تو وہ سرکس کی دنیا کا مستقل حصہ بن کر میرے پاس رہ سکتا ہے۔ آج بھی ماسٹر نے جوکی کو کرتب سکھانے کی کوشش کی تو اس نے دلچسپی نہیں لی، جس سے ماسٹر بہت مایوس ہوا تھا۔ جوکی کی ماں مالکوں کے اشارے سمجھتی تھی۔ اگر جوکی یہی روش برقرار رہی تو وہ مالکوں کی نظر میں ناکارہ بن سکتا ہے۔ جاری ہے اس نے سوچا، میں نے آج تک جوکی کے ساتھ سختی کی ہے۔ اب اسے پیار سے سمجھاؤں گی۔ جوکی ایک کم عمر اور خوبصورت گھوڑا تھا۔ سرکس میں آنے والے بچے اسے بہت پسند کرتے تھے۔ وہ جوکی کو دیکھ کر تالیاں پیٹتے، شور شرابا کرتے، نوٹ اور سکے پھینک کر اپنی خوش کا اظہار کرتے تھے۔ مگر مالک اس سے آگے چاہتے تھے۔ جوکی اگر مزید کچھ مزاحیہ تماشے کرتا یا کرتب دکھاتا تو بچوں کے ذریعے سرکس کی مشہوری بڑھ سکتی تھی۔ جوکی اپنے والدین کا فرمانبردار تھا۔ ماں جب اس کے سامنے رونے لگی تو اس نے وعدہ کر لیا کہ وہ اب کرتب سیکھے گا۔ ہنر حاصل کرے گا اور اسی فن میں ماہر ہونے کی کوشش کرے گا۔ اگلے دن مشق کے بعد جوکی کو ماسٹر نے سیڑھی پر چڑھنے کا اشارہ کیا تو وہ اطمینان سے سیڑھی پر چڑھ گیا اور اس نے اپنا توازن بھی برقرار رکھا۔ یہ دیکھ کر ماسٹر بہت خوش ہوا۔ اب اس نے ذرا اونچی سیڑھی رکھی تو جوکی اس پر بھی چڑھ گیا۔ یہ دیکھ کر ماسٹر کی خوشی کی انتہا نہ رہی۔ جوکی نے کچھ ہی دنوں میں کافی کرتب سیکھ لیے۔ اس کے کمالات تماشائیوں نے دیکھے تو بہت پسند کیے۔ لوگ پہلے سے زیادہ تعداد میں آنے لگے۔ جوکی کی ماں بہت خوش تھی۔ اس کا بیٹا بہت بہادر اور ہونہار تھا۔ اب دونوں مل کر میدان میں اُترتے تھے۔ آخر سرکس تمام ہوا اور کمپنی والوں نے دوسرے شہر جانے کے لئے تیاری شروع کر دی۔ اس مرتبہ کمپنی نے جس قصبے میں ڈیرہ جمایا تھا، اس کے نزدیک ہی ایک گھنا جنگل تھا۔ جوکی نے جنگل کا سنا تو اس نے جنگل کی سیر کی ٹھان لی۔ کمپنی والے خیمے لگا رہے تھے۔ سامان اِدھر اُدھر کر رہے تھے۔ جوکی نے موقع دیکھا اور اصطبل کے عقبی راستے سے نکلا اور جنگل کی طرف روانہ ہو گیا۔ بہت دیر چلنے کے بعد وہ جنگل میں داخل ہو گیا۔ جنگل کا الگ ہی نظارہ تھا۔ جوکی تو جیسے پاگل ہی ہو گیا۔ ابھی وہ فطرت کے نظاروں سے پوری طرح لطف اندوز بھی نہیں ہوا تھا کہ اسے اپنے نزدیک ایک آہٹ محسوس ہوئی۔ اس نے مڑ کر دیکھا تو دہل کر رہ گیا۔ کچھ ہی فاصلے پر ایک شیر اس پر نظریں جمائے حملے کے لئے پَرتول رہا تھا۔ جیسے ہی شیر کو احساس ہوا کہ جوکی نے اسے دیکھ لیا ہے، اس نے ایک جست بھری اور خطرناک انداز سے جوکی کی طرف بڑھا۔ خطرے کو بھانپ کر جوکی پہلے ہی چوکنا ہو گیا تھا، اس نے بھی دوسرے لمحے مخالف سمت میں چھلانگ لگائی اور تیزی سے دوڑا، مگر شیر لمحوں میں اس کے قریب پہنچ گیا اور اس نے رفتار تیز کی، جوکی نے خود کو بچایا اور سامنے آنے والے درخت پر چڑھتا چلا گیا۔ اس نے دو شاخوں کے درمیان خود کو متوازن کیا، ایک شاخ چرچرائی، جوکی نے اپنا وزن دوسری شاخ پر منتقل کیا اور شاخوں پر مضبوطی سے پاؤں پھنسا لیے۔ نیچے کھڑا شیر پھٹی پھٹی نظروں سے درخت پر چڑھے جوکی کو دیکھ رہا تھا کہ کیسے ایک گھوڑا درخت پر چڑھ سکتا ہے۔ آخر اس نے اپنا سر جھٹکا اور خوف ناک انداز میں دھاڑا۔ جوکی لرز کر رہ گیا، مگر اس نے اپنے اوسان خطا نہیں ہونے دیے۔ شیر درخت کے گرد چکر لگانے لگا اور پھر نیچے آ کر بیٹھ گیا۔ جوکی سمجھ گیا کہ وہ اس کا شکار کیے بغیر نہیں جائے گا۔ آج اسے احساس ہو گیا تھا کہ اپنا گھر ہی سب سے محفوظ جگہ ہوتی ہے اور باہر کی دنیا میں قدم قدم پر خطرات موجود ہوتے ہیں۔ شیر کو اُمید تھی کہ بھوک اور پیاس سے بے چین ہو کر وہ ضرور نیچے اُترے گا۔ ادھر جوکی کی دعائیں رنگ لانے لگیں۔ موسم بدلنے لگا۔ سیاہ بادل چھا گئے اور پھر بارش شروع ہو گئی۔ جوکی نے خدا کا شکر ادا کیا اور بارش کے پانی سے پیاس بجھائی اور درخت کے پتے کھانے لگا۔ شیر نے یہ منظر دیکھا تو بڑا مایوس ہوا، بارش کی وجہ سے وہ خاصا بھیگ چکا تھا۔ اس نے جوکی پر حسرت بھری نظر ڈالی اور مرے مرے قدموں سے ایک طرف روانہ ہو گیا۔ جوکی نے تھوڑی دیر انتظار کیا۔ درخت کے اوپر سے دور دور تک جائزہ لیا اور درخت سے نیچے اُتر آیا اور اُترتے ہی اس نے دوڑ لگا دی اور اس وقت تک نہ رکا جب تک وہ کمپنی والوں کے پاس نہ پہنچ گیا۔ سب اس کے ملنے پر خوش تھے اور جوکی پھولی ہوئی سانسوں کے ساتھ سوچ رہا تھا کہ اچھا ہوا اس نے اپنی ماں کی بات مان کر ہنر سیکھ لیا اور اسی کی بدولت جان بچ گئی۔ بزرگ سچ ہی کہتے ہیں، ہنر کبھی نہ کبھی ضرور کام آتا ہے۔ 
پانچویں آسمان پر موجود ڈاک خانے کا راستہ یہاں سے ہو کر جاتا ہے؟ نمرہ نے راہ چلتے فرشتے کو روک کر پوچھا۔ جی ہاں مگر ڈاک خانہ کچھ ہی منٹوں میں بند ہونے والا ہے ۔ فرشتے نے گھڑی دیکھتے ہوئے نمرہ کو جواب دیا۔ مگر عموماً ڈاک خانہ تو دوپہر بجے تک کھلا رہتا ہے۔ نمرہ فرشتے کے جواب پر یک دم بولی۔ جی ہاں مگر معاملات جمعہ کے روز کچھ اور ہوتے ہیں محترمہ۔ فرشتہ لمبی سانس بھرتے ہوئے جواباً بولا۔ گھڑی اس وقت بجا رہی تھی اور نمرہ اپنی بے انتہا کوششوں کے باوجود ابھی تیسرے آسمان تک ہی پہنچی تھی۔ ایسے ہی کچھوے کی چال چلتی رہی تو آج بھی شکایت نامہ پوسٹ نہ ہو پائے گا اور پھر بات کل پہ پر جائے گی۔ نمرہ خود سے بات کرتے ہوئے ایک دم منفی میں سر ہلاتے ہوئے بولینہیںچاہے جو ہو جائے شکایت نامہ تو میں آج ہی پوسٹ کروں گی۔ جاری ہے نمرہ نے فوراً وقت نہ ضائع کرتے ہوئے اپنے ہیل والے جوتے اُتارے اور آؤ دیکھا نہ تاؤ سیدھا دوڑ لگا دی۔ نمرہ اتنی تیز بھاگ رہی تھی جیسے ہوا کے گھوڑے پر سوار ہو۔ ہوا کے گھوڑے پر سوار راستے کی زینت بنے کئی واقعات نمرہ نظر بند کرتی جا رہی تھی۔ پانچویں آسمان پر موجود ڈاک خانے کے راستے میں کئی باغات پڑتے تھے۔ جو ہر لحاظ سے حسین اور پر سکون تھے۔ ان باغات کو نظر بند کرتے ہوئے کئی بار نمرہ کا دل کرتا کہ کہیں رُک کر آرام کرلے مگر ذہن پر سوار شکایت نامے کا خیال اُس کا حوصلہ ٹوٹنے نہ دیتا۔ بالآخر نمرہ ڈاک خانے کے باہری دروازے سے داخل ہوئی۔ سوالیوں کی لمبی قطار دیکھ کر نمرہ حیرت زدہ رہ گئی۔ ہر کوئی اپنا خط پوسٹ کرنے کی اُمید لئے ڈاک خانے کے بنیادی دفتر کے باہر اپنی باری کا انتظار کر رہا تھا۔ نمرہ من ہی من میں سوچنے لگیمیں واحد نہیں ہوں جو اللہ کو شکایت نامہ بھیجنے کی نیت سے آئی ہوںمیرے علاوہ بہت سے اور بھی ہیں جو اپنی موت سے خوش نہیں۔ انتظار کرنے والوں کی قطار میں نمرہ کا نمبر آخری تھا۔ گھنٹہ انتظار کرنے کے بعد آخر وہ وقت آہی گیا جس کا نمرہ کو بے صبری سے انتظار تھا۔ جیسے ہی نمرہ ڈاک خانے کے بنیادی دفتر میں داخل ہوئی تو اُس کی نظر اُس فرشتے پر پڑی جو اللہ کے نام لکھے خطوط پوسٹ کرنے کا کام سر انجام دیتا تھا۔ وہ فرشتہ بہت جلدی میں تھا۔ اُس نے نمرہ کو خوش آمدید کہے بغیر ہی اپنے کاؤنٹر پربند کا بورڈ لگا دیا۔ دفتر بند ہو گیا ہے آپ اگلے ہفتے تشریف لے آیئے گافرشتے نے نمرہ سے معذرت کرتے ہوئے کہا۔ دیکھیں میں بڑی مشکل سے یہاں پہنچی ہوں آج۔ ۔ ۔ اور میرا آج کے آج یہ خط پوسٹ کرنا بہت ضروری ہے۔ نمرہ فرشتے سے التجا کرتے ہوئے بولی۔ محترمہ جمعہ کا وقت ہے اور میں معمول سے تھوڑا لیٹ ہو گیا ہوں۔ میں اس وقت آپ کی کوئی مدد نہیں کر سکتا۔ فرشتہ تیز لہجے میں بولا۔ دیکھیں میں اپنی اچانک موت سے خوش نہیں ہوں اور مجھے اپنی یہ شکایت جلد از جلد اللہ تک پہنچانی ہے۔ میرے بہت سے کام زمین پر ادھورے پڑے ہیں جن کا مکمل ہونا بہت ضروری ہے۔ نمرہ اپنی بات پر زور دیتے ہوئے فرشتے سے بولیپلیز مجھے یہ خط پوسٹ کرنے دیں اللہ آپ کا بھلا کرے۔ نمرہ کی پُراصرار التجا فرشتہ زیادہ دیر ترک ہوں ناں کر پایا۔ وہ ایک لمحے کے لئے سوچ میں پڑ گیا۔ محترمہ! فرشتے نے نمرہ کو مخاطب کرکے ایک لمبی سانس کھینچی۔ آپ ایک کام کریںفرشتہ بات مکمل کرتے ہوئے بولا۔ آپ اس کمرے میں موجود کمپلینٹ باکس میں اپنا خط اس مہر کے ساتھ خود ہی ڈال دیںمیں تھوڑا جلدی میں ہوں۔ فرشتہ اپنی بات مکمل کرتے ہی وہاں سے چلا گیا۔ اب اُس خالی ڈاک خانے میں نمرہ اپنے شکایت نامے کے ہمراہ تنہا کھڑی تھی۔ فرشتے نے جس جانب اشارہ کیا تھا وہ کمرہ بنیادی آفس کے شمال میں واقع تھا۔ نمرہ نے وقت ضائع نہ کرتے ہوئے کمرے کی جانب قدم بڑھائے۔ قدم بڑھاتے ہوئے نمرہ کے ہاتھ اپنے بائیں کندھے پر لٹکے ہوئے پرس سے شکایت نامہ نکالنے میں مصروف تھے۔ جیسے ہی نمرہ اپنے دائیں ہاتھ میں پکڑا شکایت نامہ لے کر کمرے میں داخل ہوئی اس کی نظر تھوڑی دور پڑے کمپلینٹ باکس پر پڑی جو خالی تھا۔ یہ ڈبا خالی کیسے ہو سکتا ہے جبکہ باہر لگے سوالیوں کے ہجوم کی میں خود گواہ ہوں۔ نمرہ یہ سب سوچ ہی رہی تھی کہ اچانک اُس کی نظر کمپلینٹ باکس سے تھوڑا دور رکھے ایک اور باکس پر پڑی جس کے باہر تھینک یولکھا تھا۔ وہ باکس اس قدر بھرا ہوا تھا کہ اُس کی اُوپر والی سطح پر موجود کچھ خطوط آسانی سے نکالے جا سکتے تھے۔ لوگ مرنے کے بعد بھی عقلمندی کا مظاہرہ نہیں کرتےورنہ کمپلینٹ باکس میں ڈالے جانے والے خط کبھی کسی دوسرے باکس کی عزت نہ بڑھاتے۔ نمرہ کا خیال تھا کہ لوگ غلطی سے اپنی شکایات دوسرے ڈبے میں ڈال گئے ہیں۔ جبکہ اُن کا اصل مقام کمپلینٹ باکس تھا۔ کیوں نہ میں ہی ان لوگوں کی غیبی مددگار بن جاؤں؟ نمرہ نے مدد کرنے کے خیال سے سوچا۔ نمرہ اب تھینک یو باکس کے پاس کھڑی ایک ایک کرکے خط نکالنے لگی۔ خط بغیر کسی لفافے کے تھے اس لئے آسانی سے پڑھے جا سکتے تھے۔ اور یہی وجہ تھی کہ نمرہ نہ چاہتے ہوئے بھی خطوط پڑھنے لگی۔ پہلا خط جو نمرہ نے پڑھا وہ ایک بوڑھے آدمی کا تھا جس کے دو بیٹے تھے۔ خط میں لکھا تھا اے میرے رب میں تیرا کس طرح شکر ادا کروں۔ تو میرے بیٹوں کی نیت سے خوب واقف تھا۔ تو جانتا تھا کہ وہ میرے فرمانبردار اس وجہ سے نہیں ہیں کیونکہ وہ میری اولاد ہیں۔ ان کی وفاداری کے پیچھے ان کے مکارانہ ارادے اور اُن کی سوتیلی ماں کے نام وہ جائیداد ہے جو میں نے کئی برسوں پہلے اُسے نکاح کے وقت دی تھی۔ میرے بیٹے وفاداری کی آڑ میں مجھ سے وہ جائیداد لینا چاہتے تھے۔ اُن کا مقصد اپنی دوسری ماں کی تمام تر خدمتیں فراموش کرکے اُسے بے گھر کرنا تھا۔ مگر تو نے ایسا ہونے نہ دیا۔ میری اچانک موت نے میرے بیٹوں کے ناپاک ارادے ناکام کر ڈالے اور وہ نہ چاہتے ہوئے بھی اپنی ماں کی خدمت کرنے پر مجبور ہو گئے۔ بے شک تو تمام علم رکھنے والا کارساز ہے۔ بے شک موت برحق ہے۔ دوسرا خط لکھنے والی روح ایک جوان بے اولاد عورت کی تھی۔ اس خط میں لکھا تھا اے میرے رب میں کس طرح تیرا شکر ادا کروں۔ میں کئی سالوں سے بے اولاد تھی اور اس بات سے بے خبر تھی کہ میرا شوہر کسی دوسری عورت سے ناجائز رشتہ قائم کرنے کا خواہش مند ہے۔ میری بیماری سے ہوئی اچانک موت نے مجھے دنیا کی اذیت بھری زندگی اور میرے شوہر کی بے وفائی دونوں سے نجات دے دی۔ بے شک تو تمام علم رکھنے والا کارساز ہے۔ بیشک موت برحق ہے۔ تیسرا خط اس مرد کا تھا جو سڑک پر ہونے والے کار حادثے کا شکارہو چکا تھا۔ خط میں لکھا تھا اے میرے رب میں تیرا کس طرح شکر ادا کروں۔ میری موت نے میری اولاد کو وہ حق عطا کیا جو میں اپنی زندگی میں شاید نہ عطا کر پاتا۔ میری موت میرے امیر بھائی کے دل میں خدا خوفی کا باعث بنی۔ اور اس نے میری اولاد کو ان کا جائز حق دے دیا اب میری اولاد کبھی روٹی کی محتاج نہیں ہو گی۔ بے شک تو تمام علم رکھنے والا کارساز ہے۔ بے شک موت برحق ہے۔ اگلا خط اُس بچے کا تھا جس نے دنیا میں کل تین روز گزارے۔ خط میں لکھا تھا اے میرے رب میں تیرا کس طرح شکر ادا کروں۔ تو نے مجھے میرے والدین کی بخشش کا وسیلہ بنایا ہے۔ شاید ہی میری زندگی میرے والدین کے حق میں اتنی کارآمد ہو پاتی جتنی میری موت ہے۔ بے شک تو تمام علم رکھنے والا کارساز ہے۔ بیشک موت برحق ہے۔ آخری خط جو نمرہ نے پڑھا وہ زینب کا تھا۔ خط میں لکھا تھا اے میرے رب میں کس طرح تیرا شکر ادا کروں۔ تو نے میری موت روشن کر دیا۔ اے میرے رب میں شکر گزار ہوں کہ تو نے مجھے دنیا کی عدالت کا محتاج نہ رکھا۔ دنیا کی عدالتیں پامال عزتوں کا انصاف کرنے میں ہمیشہ ناکام رہی ہیں۔ میری عزت تو نے ہمیشہ کے لئے محفوظ کر لی۔ ۔ ۔ میں شکر گزار ہوں تیری عطا کردہ جنت کی۔ بیشک تو تمام علم رکھنے والا کارساز ہے۔ بیشک موت برحق ہے۔ جیسے ہی نمرہ نے رب کے نام زینب کا خط پڑھا اُسے اپنا وجود اپنے ہاتھ میں موجود شکایت نامہ جیسا چھوٹا محسوس ہونے لگا۔ محترمہ آپ ابھی تک یہاں ہیں؟ فرشتے کی اچانک آمد پر نمرہ پریشان ہوگئی۔ ہاں۔ ۔ بس۔ ۔ وہ میں جا رہی تھی۔ نمرہ نے گھبرا کر جواب دیا۔ مگر خط تو آپ نے کمپلینٹ باکس میں ڈالا نہیں؟ فرشتے کے سوال پر نمرہ نے اپنا خط اپنی ہتھیلی میں زور سے دبا لیا۔ ہاںوہ مجھے خیال نہیں رہا میں جلدی میں غلط خط اُٹھا لائی۔ ۔ پھر کسی دن تشریف لے آؤں گی۔ نمرہ نے جواب دیتے ہوئے کہا۔ آپ بس رب کو شکریہ کہہ دیجیے گاخدا حافظ۔ نمرہ کے جاتے ہی فرشتے نے ایک بار پھر باکس کو مسکراتے ہوئے دیکھا اور بولابے شک رب تمام علم رکھنے والا کارساز ہے۔ بیشک موت برحق ہے۔ 
حسن سردار بہت عرصہ پہلے ایک دور افتادہ ریاست میں یہ روایت تھی کہ ہر سال نیا بادشاہ منتخب کیا جاتا۔ جو شخص تخت نشین ہوتا، وہ ایک معاہدے پر دستخط کرتا کہ سال کے اختتام پر اسے بادشاہت سے سبکدوش ہونا پڑے گا اور پھر اسے ایک سنسان جزیرے پر تنہا چھوڑ دیا جائے گا، جہاں سے واپسی کا کوئی امکان نہیں تھا۔ جیسے ہی کسی بادشاہ کی مدت پوری ہوتی، اسے شاہی لباس پہنایا جاتا، ہاتھی پر سوار کر کے شہر کا آخری دورہ کروایا جاتا اور پھر اسے جزیرے کی سمت روانہ کر دیا جاتا۔ ایسے ہی ایک موقع پر، جب رعایا اپنے پرانے بادشاہ کو جزیرے پر چھوڑ کر لوٹ رہی تھی، راستے میں انہیں ایک نوجوان ملا جو ایک تباہ شدہ کشتی سے بسلامت بچ نکلا تھا۔ چونکہ اگلا بادشاہ منتخب کرنا تھا تو عوام نے اسے تخت نشین ہونے کی دعوت دی۔ جاری ہے پہلے تو وہ نوجوان جھجکا مگر حالات سے سمجھوتہ کرتے ہوئے ایک سال کے لئے بادشاہ بننے پر آمادہ ہو گیا۔ اُسے حکومت کے تمام اصول و ضوابط سے آگاہ کر دیا گیا اور یہ بھی بتا دیا گیا کہ مدتِ اقتدار مکمل ہونے پر اسے بھی اسی ویران جزیرے پر چھوڑ دیا جائے گا۔ بادشاہ بننے کے تیسرے دن ہی اس نوجوان نے اپنے وزیر سے درخواست کی کہ اُسے وہ جزیرہ دکھایا جائے جہاں ماضی کے بادشاہوں کو چھوڑا جاتا رہا ہے۔ بادشاہ کی خواہش کے مطابق ایک خصوصی قافلہ روانہ ہوا۔ وہ جزیرہ خطرناک جنگلی حیات اور گہرے جنگلات سے بھرا ہوا تھا۔ وہاں پہنچ کر نوجوان بادشاہ نے دیکھا کہ پچھلے بادشاہوں کے ڈھانچے اب بھی وہاں بکھرے پڑے ہیں۔ وہ لرز گیا مگر اس نے ہمت نہیں ہاری۔ واپس آ کر اس نے کچھ محنتی مزدور منتخب کیے اور اُنہیں ساتھ لے کر دوبارہ جزیرے پر گیا۔ اس نے حکم دیا کہ پورا جزیرہ صاف کیا جائے، تمام خونخوار درندوں کو ہلاک کیا جائے اور غیر ضروری درختوں کو کاٹ کر زمین ہموار کی جائے۔ وہ خود ہر ماہ جزیرے کا معائنہ کرتا۔ جلد ہی وہاں سے خطرناک جانور ختم ہو گئے، اور زمین صاف ہوتی گئی۔ دوسرے مہینے سے جزیرے پر خوبصورت باغات بنائے گئے۔ مختلف قسم کے پالتو جانور وہاں منتقل کیے گئے۔ تیسرے مہینے میں اس نے عظیم الشان محل تعمیر کروایا اور ایک بندرگاہ بھی قائم کی۔ وقت کے ساتھ ساتھ وہ سنسان جزیرہ ایک حسین و شاداب بستی میں بدلنے لگا۔ یہ بادشاہ نہایت سادہ طبیعت تھا۔ وہ خود کم خرچ کرتا اور زیادہ تر دولت جزیرے کی ترقی پر صرف کرتا رہا۔ دس مہینے گزرنے پر اس نے وزیرِ اعظم سے کہا کہ وہ اب اس جزیرے میں منتقل ہونا چاہتا ہے۔ لیکن وزرا نے اصرار کیا کہ اسے مدت پوری ہونے کا انتظار کرنا چاہیے۔ بالآخر سال مکمل ہوا۔ روایت کے مطابق اسے شاہانہ لباس پہنایا گیا، ہاتھی پر سوار کر کے شہر کا دورہ کروایا گیا۔ مگر برخلاف روایت، اس بادشاہ کے چہرے پر مسکراہٹ تھی۔ لوگ حیران ہوئے اور پوچھا جب باقی سب بادشاہ اس موقع پر روتے تھے، تم خوش کیوں ہو؟ اس نے پُرسکون لہجے میں جواب دیا میں نے وہ دانا لوگوں کی بات سنی تھی کہ جب تم پیدا ہوتے ہو تو تم رو رہے ہوتے ہو اور دنیا ہنس رہی ہوتی ہے۔ زندگی ایسی گزارو کہ جب تم دنیا سے رخصت ہو تو تم ہنس رہے ہو اور دنیا رو رہی ہو۔ میں نے اپنی بادشاہت کے دوران رنگینیوں میں کھو جانے کے بجائے مستقبل کی فکر کی۔ میں نے وہ جزیرہ، جو دوسروں کے لئے موت کا پیغام تھا، اپنے لئے جنت بنا دیا۔ اب میں وہاں سکون سے اپنی باقی زندگی گزاروں گا۔ اسی لئے عقلمند وہی ہے جو عارضی شان و شوکت کو چھوڑ کر مستقبل کی تیاری کرتا ہے، میں نے بھی یہی کیا۔ 
پروفیسر شگفتہ خاکسار وہ کم عمر بچی بولتی جارہی تھی ۔ میں نے کئی ملاقاتوں میں اس کی داستان حیات کو سنا اور سوچا کہ اسے قارئین تک پہنچاؤ۔ ذہن ودل پر بوجھ سا ہے ۔ اس کی کہانی اسی کی زبانی بیان کر رہی ہوں ۔ میری ماں کا جوانی میں انتقال ہو گیا ابو مجھے بو جھ سمجھنے لگے بھائی کوئی تھا نہیںمجھے ایک درمیانی عمر کے رکشہ والے سے بیاہ دیا۔ میرے تو گلیوں میں سہیلیوں کے ہمراہ کھیلنے کے دن تھے ۔ جب مجھے معلوم ہوا کہ اب کھانا بھی پکے گا اور مٹھائی بھی آئے گی تو پیٹ بھرنے اور نیا جوڑا ملنے کے تصور سے بے حد خوش ہوئی اور خوشی خوشی چند دن پیٹ بھر کر کھانا کھایا۔ میرے میکے میں تو غربت کا راج تھا ۔ ابا کسی طرح مانگ تانگ کر دو روٹیاں اور بچا ہوا کھانا لے آتے وہی رات گزازنے کے لئے کافی تھا۔ جاری ہے خیر مجھے شادی کے فوراً بعد پتہ چلا کہ میں ماں بننے والی ہوں ۔ شوہر کا رکشہ خراب ہو گیا اور وہ گھر بیٹھ گئے ۔ اب جبکہ میری طلب خوراک بڑھی تو میں روٹیوں کے ٹکڑوں میں سے تازہ ٹکڑا نکال کر کھاتی کچھ ہمدرد لوگوںپڑوسیوں کو معلوم ہوا تو وہ کھانے کی چیزیں اور دودھ دے جاتے ۔ جو رکشہ میں سے بچت ہوتی کرایہ مکان دیدیتے ۔ کرایہ مکان نہ دیتے تو مالک مکان سامان باہر پھینکنے کی دھمکیاں دیتا۔ پورا محلہ اکٹھا ہوجاتا۔ میرے دکھوں میں اضافہ ہوا اور میں نے کئی بار مرنے کے بارے میں سوچا۔ سوچ سوچ کر ذہن ماؤف ہوا جاتا کہ کیسے گرارہ کروں۔ ابھی ایک بچے کا بوجھ نہیں سنبھالا جارہا تھا کہ دوسری بچی پیدا ہو گئی جسے میرے ایک بے اولاد رشتہ دار نے گود لے لیا۔ راتوں کو اٹھ کر میں تڑپتی اور روتی خود سے باتیں کرکے خود ہی سو جاتی کہ چلو بچی دودھ تو پیتی ہو گی ! آرام سے رہ رہی ہو گی ۔ پرورش میں نے کیا کرنی تھی ؟ مجھے خود کون سا کوئی عقل سمجھ تھی ۔ ماں کی مامتا کو سلا دیتی ۔ فاقوں پر فاقے ہونے لگے ۔ میرے دن مانگ تانگ کر گزرنے لگے ۔ رکشہ کبھی خراب ہوتا اور کبھی ٹھیک ہو جاتا۔ میں مایوس نہیں ہوئی اور دعا کرتی رہیغربت اور مایوسی کے سائے اور گہرے ہو گئے ۔ چند آپ جیسے لوگوں نے سمجھایا۔ تمہارا سسرال کراچی میں ہے تم کراچی چلی جاؤ وہاں کاروبار بھی مل جائے گا اور بچوں کا دودھ کپڑا بھی ! ! ملتان میں جتنے مخیر حضرات ہیں ان کو اب میں کیسے کہوں کہ میرے گھر میں ایک چراغ اور جلنے والا ہے ۔ خیر سے میں پھر سے امید سے تھی۔ اس کے حالات جاننے کے بعد میں نے اور دوستوں نے وہیں بیٹھے سوچا کہ ان کو کوئی یہ بتانے والا نہیں کہ تمہیں بہت سے لوگ پناہ دیتے گھر بھی رہنے کو دیتے ! لیکن اب یہ جو فیملی میں اضافہ در اضافہ ہو رہا ہے اس کے ذمہ دار لوگ ہیں ڈاکٹرز ہیں یا تم اور تمہارا میاں؟ وہ رونے لگی مجھ سے جو بن سکا کرتی رہی تسلیاں بھی دیتی رہیاور ملنے والیاں بھی سمجھاتی رہیں کہ آپ خاندانی منصوبہ بندی پر عمل کریں ! وہ کہتی میں نے سنا تھا کہ جو روح جو اس دنیا میں آتی ہے خدا اس کے کھانے اور پرورش کی ذمہ داری بھی لے لیتاہے ۔ لیکن میں اپنے حالت کا ذمہ دار کسے ٹھہراؤں؟ بہت ہی درد ناک باتیںحنے سنائیں ۔ سننے والے دل تھام کر رہ جاتے! ! نیند تو رات کی یوں بھی نہیں آتی ہم جیسے حساس لوگ پتہ نہیں کیا کیا تو قعات رکھتےکئی طرح کے خیالات ذہن میں آتےیہ کردیں وہ کردیں ۔ مجھ حقیر سے جو بن سکا سو کیا۔ مگر اسے تو دوائیں بھی چاہئیں کپڑے بھی چاہئیںدودھاچھی غذا سب چاہئے ۔ کچھ سوچ کر میں نے اسے کہامیں تمہیں یہاں کی مشہور رہنما صدر لیڈیز کلب جو بہت درد مند دل رکھتی ہیں اور نام ہے بیگم فرخ مختار صاحبہ ان کے پاس لے جاتی ہوں ۔ تم ایک دو سال جب تک بیٹا بڑا نہیں ہو جاتا اُن کی سر پرستی میں رہو ۔ وہاں سب طرح کی پناہ ملے گی ۔ شوہر آپ کے کسی سرائے میں رہ لیں ۔ اسی طرح میری کچھ دوست اور عزیز بھی رکھنے کو تیار ہیں۔ اچانک اس کے آنسو بند ہوگئے اور کہانی بھی ختم ہو گئی ۔ ہم نے سوچا کسی کا سرونٹ کو ارٹر خالی ہوتو اسے وہیں جگہ دلوا دیتے ہیں ۔ وہ بالکل خاموش تھی ۔ ہم سمجھے راضی ہو گئی ہے ۔ وہ دن اور آج کا دن وہ لیڈیز پارک میں کبھی نہیں آئی ۔ بس میرے پاس اس کا فون نمبر موجود ہے۔ اللہ پاک سے دعا کرتی ہوں کہ اس کے مسائل کم ہو جائیں لیکن اس کے لئے دل بے چین رہتاہے ۔ آپ لوگ مجھے بتائیں کہ درد دل کا کیا کروں؟ ۔ 
زنیرا بانو ایک دن راحیل نے سنا کہ ایک نیا کلینک کھلا ہے اور ڈاکٹر کے پاس ہر قسم کی بیماری کا علاج ہے وہ بھی صرف تین سو روپے میں۔ اگر علاج نہ ہو تو ایک ہزار روپے لے جائیں۔ راحیل یہ سن کر خوشی سے پھولا نہ سمایا۔ اسے شرارت سوجی۔ اگلے ہی دن وہ ڈاکٹر کے پاس گیا اور کہا ڈاکٹر صاحب! مجھے کسی چیز کا ذائقہ محسوس نہیں ہوتا۔ ڈاکٹر نے نرس سے کہا دوا نمبر لے کر آؤ۔ ڈاکٹر نے ایک چمچہ دوا راحیل کو پلا دی۔ راحیل بے اختیار چیخا ڈاکٹر صاحب! یہ تو پیٹرول ہے۔ ڈاکٹر نے کہا ماشاء اللہ! آپ کی زبان کا ذائقہ واپس آگیا ہے۔ تین سو روپے فیس دے دیجیے۔ راحیل کو مجبوراً پیسے دینے پڑے۔ اگلے دن راحیل نے ڈاکٹر سے کہا ڈاکٹر صاحب! میری یادداشت ختم ہو گئی ہے، مجھے کچھ یاد نہیں رہتا۔ جاری ہے ڈاکٹر نے نرس سے کہا دوا نمبر لے کر آؤ۔ نہیں ڈاکٹر صاحب نہیں۔ راحیل چیخا یہ تو پیٹرول ہے۔ مبارک ہو، آپ کی یادداشت واپس آگئی، لائیے میری فیس۔ اس بار بھی مجبوراً راحیل کو پیسے دینے پڑے۔ اگلے دن راحیل نظر کی کمزوری کا بہانہ لے کر گیا مجھے کوئی چیز صاف نظر نہیں آرہی ہے۔ رنگوں کی پہچان بھی مشکل ہو گئی ہے۔ ڈاکٹر نے کہا اس کا میرے پاس کوئی علاج نہیں۔ راحیل نے کہا ڈاکٹر صاحب! اعلان کے مطابق ایک ہزار روپے عنایت کر دیجیے۔ ڈاکٹر صاحب نے راحیل کو ایک نوٹ پکڑا دیا۔ راحیل بولا ڈاکٹر صاحب! یہ تو پانچ سو روپے کا نوٹ ہے۔ ڈاکٹر نے نوٹ واپس لیتے ہوئے کہا ماشاء اللہ! آپ کی نظر کی کمزوری بھی دور ہو گئی، فیس ادا کر دیجیے۔ راحیل کو اس بار بھی بہت مجبور ہو کر پیسے دینے پڑے۔ پھر وہ دوبارہ ڈاکٹر صاحب کے پاس نہیں گیا، کیونکہ وہ مزید تین سو روپے گنوانا نہیں چاہتا تھا۔ 
محمد اویس بلوچ میں اور حمزہ ضلع ایبٹ آباد کے روپڑ نامی علاقے کے ایک مدرسے کے طالب علم تھے۔ ہمارے لئے یہ علاقہ بالکل نیا تھا۔ میرپور سے صرف میں اور حمزہ ہی یہاں اجنبی تھے۔ باقی تمام طلبہ مقامی تھے۔ قاری صاحب نے مدرسے کے ایک گوشے میں ہمیں ایک کمرے کی جگہ دے دی تھی۔ یہ پہاڑی علاقہ تھا۔ پہاڑوں پر اونچے نیچے اور گھنے گھنے درخت تھے۔ قریب ہی ایک گھنا جنگل بھی تھا۔ ہم نے سن رکھا تھا کہ یہاں راتوں کو اکثر ریچھ اور ببر شیر جنگل سے نکل کر آبادی کا رُخ کرتے ہیں۔ اس لئے میں اور حمزہ زیادہ باہر نہیں نکلتے تھے، رات کو تو بالکل بھی نہیں۔ ایک دن رات گیارہ بجے کا وقت تھا۔ میں اور حمزہ کمرے میں بیٹھے اخبار کا مطالعہ کر رہے تھے۔ دو آدم خوروں کی علاقائی قبرستان میں ایک قبر کھودنے کی کوشش۔ جاری ہے حمزہ نے سرخی پڑھ کر اخبار میں سے نظریں ہٹا کر حیرانی کے ساتھ میری طرف دیکھا۔ اس سے پہلے کہ میں کچھ بولتا، اچانک ہمیں ایک زور دار آواز سنائی دی، جیسے کسی ٹین کی چادر پر کسی نے اوپر سے چھلانگ لگائی ہو۔ ہم دونوں بہت گھبرا گئے تھے۔ یہ یہ کیسی آواز تھی؟ حمزہ نے سہمتے ہوئے مجھ سے پوچھا۔ پتا نہیں۔ میں نے جواب دیا کوئی ریچھ یا ببر شیر وغیرہ تو نہیں آ ٹپکا؟ کککہیں یہ آآدم خور تو نہیں آ گئے؟ آآدم خور! ڈر کے مارے حمزہ کی زبان لڑکھڑا گئی اور زور زور سے ورد شروع کر دیا جل تُو جلال تُو، صاحبِ کمال تُو، آئی بَلا کو ٹال تُو۔ کوئی نہیں ہے، ڈرو مت۔ میں نے حمزہ کی ہمت بڑھانے کی کوشش کرتے ہوئے کہا کوئی بلی ہو گی، جس نے باورچی خانے کی چھت پر چھلانگ لگائی ہو گی۔ چھت لوہے کی چادر کی ہے۔ اندر ہی اندر میں خود بھی بہت خوف زدہ تھا، کیونکہ ہم یہاں اجنبی تھے۔ اب ہماری سمجھ میں کچھ نہیں آ رہا تھا کہ آخر ہم کریں تو کریں کیا۔ ہماری نظریں اس کھڑکی کی جانب ٹکی ہوئی تھیں، جس طرف سے ہمیں یہ آواز سنائی دی تھی۔ اب تو ہمیں وہاں سے ایک اور آواز بھی آنے لگی، جیسے کوئی جانور کوئی سخت چیز چبا رہا ہو۔ یہیہ آواز تو ہڈی چبانے جیسی ہے۔ میں نے حمزہ کی طرف دیکھتے ہوئے اس سے کہا کہیں سچ مچ میں تو آدم خور نہیں آ گئے؟ آآدم خور؟ حمزہ پھر ہکلایا اور شروع ہو گیا جل تُو جلال تُو، صاحبِ کمال تُو، آئی بَلا کو ٹال تُو۔ چلو، باہر چل کر دیکھتے ہیں۔ میں یہ کہہ کر ہال کے دوسرے کونے کی طرف لپکا، جہاں ایک مضبوط لکڑی کا موٹا سا ڈنڈا دیوار کے ساتھ رکھا ہوا تھا، وہ اُٹھایا اور دروازے کی طرف چل پڑا۔ نہیں احمد! حمزہ نے میرا ہاتھ زور سے پکڑ کر کہا مجھے بہت ڈر لگ رہا ہے۔ خیر، ہم نے حوصلہ کرکے دروازے کی جانب قدم بڑھانے شروع کر دیے۔ ابھی دروازے پہ پہنچنے ہی والے تھے کہ ایک بار پھر وہ زور دار آواز سنائی دی، اس بار اس آواز کے ساتھ کسی مرد کی ایک بارعب اور بھاری آواز بھی اُبھری۔ ہم ٹھٹک کر رہ گئے۔ ہمارے قدم سُست پڑ گئے۔ حمزہ میرا اور میں اس کا منہ تکنے لگا آج تو بُرے پھنسے ہیں۔ میں نے کہا۔ اور پھر میں اوپر دیکھتے ہوئے دل ہی دل میں بڑبڑایا یا اللہ! اب کیا کریں؟ حمزہ کی زبان پہ وہی ورد اب تک جاری تھا جل تُو جلال تُو، آئی بَلا کو ٹال تُو۔ ارے حمزہ! ! ! ایک بار پھر وہ مردانہ بھاری بھرکم آواز اُبھری۔ اس دفعہ تو اس نے حمزہ کا نام بھی لیا۔ یہ سن کر ہم دہل گئے۔ اُساُس نے میرا نام پکارا ہے۔ حمزہ نے ڈر کے مارے مجھ سے چپکتے ہوئے کہا احمد! مممممجھے بہت ڈر لگ رہا ہے۔ حمزہ کے چہرے پر ہوائیاں اُڑ رہی تھیں، وہ زور زور سے جل تُو جلال تُو کا ورد بھی کیے جا رہا تھا۔ میں بھی منہ ہی منہ میں دعائیں پڑھ رہا تھا۔ ہم دونوں حیرت زدہ رہ گئے۔ میں پریشانی سے سر کھجا رہا تھا۔ ہماری سمجھ میں کچھ نہیں آ رہا تھا کہ یہ کیا معاملہ ہے۔ پھر اچانک مجھے ایک خیال آیا اور میں حمزہ سے مخاطب ہوا حمزہ! قاری صاحب اوپر چھت پر سوتے ہیں، کہیں یہ آواز ان کی تو نہیں ہے؟ ہاںہاں ہو سکتا ہے شاید۔ حمزہ نے لرزتی ہوئی آواز میں جواب دیا۔ خوف کے مارے ہمارا بُرا حال تھا۔ یہ خیال آتے ہیں جب ہمارا کچھ حوصلہ بڑھا تو ہم پھر دروازے کی طرف لپکے۔ ابھی ہم اس کش مکش میں تھے کہ دروازہ کھولیں یا نہ کھولیں، وہ آواز پھر سے اُبھری احمد! باہر آؤ، ذرا بکرے کو دیکھو تو، کیا ہوا ہے اسے۔ یہ سن کر میری تو جان میں جان آ گئی۔ یہ قاری صاحب ہی تھے جو کب سے اوپر سے آوازیں لگا رہے تھے۔ میرا تو خوف جاتا رہا، مگر حمزہ اب تک خوف زدہ تھا۔ کہنے لگا مجھے لگتا ہے یہ آدم خور ہی ہے، یہ ہمیں پھنسانے کے لئے ایسی چال چل رہا ہے۔ حمزہ کی یہ بات سن کر میں دل ہی دل میں خوب ہنسا۔ میں نے دروازہ کھولا۔ ہم باہر آ گئے۔ جس طرف سے آواز آئی تھی، ہم اس طرف چل دیے۔ میں آگے آگے اور حمزہ پیچھے پیچھے تھا۔ جب ہم وہاں پہنچے تو یہ دیکھ کر ہماری ہنسی چھوٹ گئی، ہم خود اپنے ہی اوپر خوب ہنسنے لگے۔ ہم نے دیکھا کہ وہ بکرا، جو آج کسی نے مدرسے کے لئے قاری صاحب کو وقف کر دیا تھا، ایک لوہے کی چادر سے بنے ہوئے ریڑھے سے بندھا ہوا تھا۔ جب بکرا کچھ کھانے کی نیت سے باورچی خانے کی طرف بڑھا تھا تو اس سے بندھا ہوا وہ ریڑھا گرنے اور گھسٹنے کی وجہ سے آواز پیدا ہوئی تھی اور ہمیں جو ہڈی چبانے کی آواز آ رہی تھی، وہ آج صبح والی سوکھی روٹیوں کے چبانے کی آواز تھی، جو بکرے میاں بڑے سکون کے ساتھ چبا چبا کر لطف اندوز ہو رہے تھے۔ 
سیدہ اریبہ بتولواجد ایک چائے کی فیکٹری میں سو روپے ماہوار پاتا تھا۔ اس کی بیوی اور دو بچے رضوان اور سیما تھے۔ زندگی بہت ہی تنگی سے بسر ہو رہی تھی۔ رہنے کے لئے ایک کچا مکان تھا جس کا کرایہ بھی ہر ماہ ادا کرنا پڑتا تھا۔ اتوار کی چھٹی ہوتی تھی۔ ایسے ہی ایک اتوار کو واجد چارپائی پر لیٹا اپنے حالات درست کرنے کے لئے سوچوں میں گم تھا کہ اس کی بیوی اس کے پاس آئی اور چارپائی پر بیٹھتے ہوئے بولی عید آ رہی ہے، بچوں کے لئے ہم نئے کپڑے بھی نہ بنا سکے۔ رضوان کہہ رہا تھا کہ ہمیں کھلونے بھی چاہییں۔ اب بتاؤ کہ میں انھیں کیا لے کر دوں؟ واجد نے ایک سرد آہ بھری اور بولا ہاں ہمیں کچھ کرنا چاہیے، اگر عید پر بھی ہم اپنے بچوں کے لئے کھلونے اور کپڑے نہ لا سکے تو ان کے معصوم دلوں پر نہ جانے کیا بیتے گی۔ جاری ہے میں نے ایک ترکیب سوچی ہے۔ اس کی بیوی بولی۔ وہ کیا۔ واجد نے پوچھا۔ آپ اپنی فیکٹری کے مالک سے کچھ اُدھار لے لیں۔ پھر ہم آہستہ آہستہ یہ قرضہ چکا دیں گے۔ اس کی بیوی نے مشورہ دیا۔ واجد چند لمحے سوچتا رہا، پھر اپنی بیوی سے کہنے لگا چائے کی فیکٹری کا مالک بہت کنجوس ہے۔ اللہ جس کو پیسہ دیتا ہے پتا نہیں اس کا دل کیوں چھوٹا ہو جاتا ہے۔ بہرحال میں اس سے کہوں گا، مگر مجھے رقم ملنے کی توقع نہیں ہے۔ اچھا یہ بتاؤ کتنے روپے مانگوں؟ واجد نے آخر میں سوال کیا۔ اس کی بیوی نے کہا تقریباً پانچ سو روپے اُدھار لے لیں۔ اگلے دن فیکٹری میں جب سیٹھ صاحب آئے تو واجد نے سیٹھ سے قرض مانگا، مگر اس کی توقع کے مطابق سیٹھ نے صاف انکار کر دیا۔ واجد مایوس ہو کر کمرے سے باہر نکل آیا۔ وہ واپس آنے لگا تو اس کو فیکٹری کے صحن میں ایک لفافہ نظر آیا۔ اس نے اِدھر اُدھر دیکھا۔ سب لوگ واپس گھر جانے کی فکر میں تھے۔ اس نے وہ لفافہ اُٹھا لیا۔ اتنے میں فیکٹری کے اسپیکر سے ایک آواز آئی کہ اگر کسی کو بھی فیکٹری سے کوئی لفافہ ملے تو سیٹھ کے کمرے میں پہنچا دے۔ اتنے میں واجد کے دل میں خیال آیا کہ یہ لفافہ واپس کر دوں یا اپنے بچوں کی خوشی کے خاطر اسے لے جاؤں۔ آخر اس نے اپنے قدم سیٹھ کے کمرے کی جانب بڑھا دیے اور لفافہ سیٹھ کے حوالے کر دیا۔ سیٹھ کو بے حد شرمندگی ہوئی کہ اس نے کچھ پیسوں کی خاطر اپنے ایماندار ملازم کو بے عزت کیا۔ اس نے لفافے میں سے ایک ہزار روپے واجد کو دے دیے۔ واجد نے اللہ کا شکر ادا کیا اور گھر کی طرف روانہ ہو گیا۔ 
دو افیمی سڑک کنارے بیٹھے تھے اور بڑے سنجیدہ موڈ میں گفتگو کر رہے تھے۔ پہلا اپنے ساتھی سے بولا۔ بوجھو میری مٹھی میں کیا ہے؟ دوسرا بڑی معصومیت سے بولا۔ ریل گاڑی کا انجن۔ پہلا وہ کیسے؟ دھواں جو نکل رہا ہے۔ دوسرا بولا۔ 
نازیہ آصف برسات میں موسلا دھار بارش ہوئی۔ جنگل کنارے ریت کے ایک ٹیلے پہ موجود چیونٹیوں کے بل میں پانی گھسنے لگا۔ بیچاری چیونٹیاں اس آفت سے جان بچانے کی فکر میں اِدھر اُدھر پیر مار رہی تھیں۔ اوپر درخت پہ بیٹھی شہد کی مکھی نے جب یہ سب دیکھا تو بہت پریشان ہوئی اور جلدی سے ان کی رشتہ دار ٹیلے کے اوپر رہنے والی چیونٹیوں کو خبر دی۔ تو یہ سن کر ان کی ملکہ نے اپنی کالونی کی چیونٹیوں کو حکم دیا فوراً ان مصیبت زدہ بہنوں کی خیریت دریافت کرنے جاؤ، مگر ہاں دیکھو خالی ہاتھ کوئی نہ جائے سب کچھ نہ کچھ لے کر جائیں۔ چیونٹیاں ایک ایک کر کے بل سے نکلیں تو ان میں سے کسی کے منہ میں چاول، کسی کے روٹی کا زرہ تو کسی کے دانتوں میں کسی حشرات کے جسم کا ٹکڑا تھا۔ جاری ہے چیونٹیاں مدد لے کر فوراً اس مصیبت زدہ کالونی میں پہنچیں اور ان مصیبت زدہ چیونٹیوں کو جمع کیا انھیں کھانا پیش کیا اور تسلی دی کہ جب تک پانی ختم نہیں ہوتا آپ سب ہمارے گھروں میں آ کر ٹھہر سکتی ہیں۔ ساری چیونٹیاں دن بھر ان کے ساتھ مل کر انھیں پانی سے نکلنے میں مدد دیتی رہیں اور شام کو انھیں ساتھ لے کر واپس اپنی کالونی میں لوٹ آئیں۔ دو دن جھڑی لگی رہی۔ بہت پانی جمع ہو گیا۔ مگر اللہ پاک کی رحمت سے تیسرے دن خوب تیز دھوپ نکلی اور اگلے تین چار دن میں پانی سوکھ گیا۔ تب متاثرہ چیونٹیوں نے واپس جانے کی اجازت مانگی۔ ملکہ چیونٹی نے خود جا کر دیکھا کہ سیلاب سے متاثرہ کالونی بھی خشک ہو چکی تھی تو اس نے سب چیونٹیوں کو اس طرح رخصت کیا کہ سب کے منہ میں اگلے کئی دن کا کھانا پینا موجود تھا۔ بچو! دیکھنے میں تو یہ فعل تو بہت چھوٹا ہے مگر تکلیف میں دوستوں کے لئے اتنی سی زحمت بہت بڑی رحمت بن جاتی ہے دوسرے لفظوں میں آپ اسے کہہ سکتے ہیں کہ ڈوبتے کو تنکے کا سہارا۔ 
محمد علی بیگسیٹھ صاحب! مجھے صرف دو سو روپے دے دیجیے۔ آپ میری اُجرت میں سے کاٹ لیجیے گا۔ خدارا! مجھ غریب پر رحم کریں۔ ناصر کی آنکھوں سے آنسو بہ رہے تھے اور اُس نے سیٹھ قمر الدین کا پاؤں پکڑ رکھا تھا۔ سیٹھ نے ٹھوکر مارتے ہوئے کہا تیری ماں مرتی ہے تو اُسے مرنے دو۔ تُو میری نظروں سے دور ہو جا۔ میں نوکروں کو کام پر کیا رکھوں، منحوس میرے سر پر چڑھ جاتے ہیں۔ میں تجھے نوکری سے نکالتا ہوں۔ مجھے اپنی شکل مت دکھانا۔ سیٹھ کے نوکر اُسے دھتکارتے اور دھکے مارتے ہوئے حویلی سے باہر نکالنے لگے۔ وہ بہت رو رہا تھا۔ آخر وہ اُسے باہر نکالنے میں کامیاب ہو گئے اور حویلی کا دروازہ بند کر لیا۔ ماں کے لئے دوا کے پیسے کہاں سے لاؤں۔ جاری ہے یہ سوچ کر اُس کا دس سالہ معصوم سا ذہن پھٹنے لگا۔ اُس نے اپنے چاروں چچاؤں سے مدد مانگی، مگر اُسے یہی جواب ملا ہم لوگ خود مشکل حالات سے دوچار ہیں۔ ان سب نے تنگ دستی کا بہانہ بنایا۔ اب اُس کے پاس صرف ایک ہی راستہ بچا تھا۔ وقت کم تھا۔ وہ جلدی جلدی سیٹھ صاحب کی حویلی کے پاس پہنچا۔ جیسے تیسے کر کے اُس نے دیوار پھلانگ لی۔ حویلی کا خفیہ راستہ اُسے اچھی طرح معلوم تھا۔ وہ حویلی میں گزشتہ چار مہینوں سے کام کر رہا تھا، اسی لئے وہ حویلی کے تمام راستے جانتا تھا۔ تقریباً دس منٹ بعد وہ سیٹھ صاحب کے بیٹے نادر کے کمرے میں موجود تھا۔ اُسے معلوم تھا کہ نادر کے پاس سونے کی گھڑی ہے جو اُس کے نانا نے اُسے تحفے کے طور پر دی تھی۔ اُس نے پہلے درازیں وغیرہ کھنگال ڈالیں، پھر وہ الماری کی جانب بڑھا۔ اُس کو گھڑی مل گئی۔ اسی وقت نادر کمرے میں آیا اور اُس نے ناصر کو کمرے میں اپنی گھڑی لیتے ہوئے دیکھ لیا۔ اُس نے شور مچا دیا اور ناصر کو پولیس کے حوالے کر دیا گیا۔ پولیس والوں نے بھی ناصر کے اوپر رحم نہیں کیا اور اُسے جیل کی سلاخوں کے پیچھے قید کر دیا۔ ناصر نے ماں کو دیکھنے اور اُس کا علاج کروانے کی درخواست کی، جسے پولیس والوں نے قبول کر لیا۔ جب ناصر اپنی جھونپڑی نما مکان میں واپس آیا تو اُس نے اپنی ماں کی لاش زمین پر پڑی دیکھی۔ اُس نے ایک چیخ ماری اور اپنی ماں کے اوپر گر کر وہ بھی ابدی نیند سو گیا۔ 
طوبی سعید کسی جنگل میں ایک درخت پر دو کبوتر نر اور مادہ رہتے تھے۔ وہ دونوں ہنسی خوشی زندگی گزار رہے تھے، کچھ دن پہلے مادہ نے انڈے دیئے تھے اور اب وہ ان پر بیٹھی ہوئی تھی کیونکہ چند دن تک ان میں سے بچے نکلنے والے تھے۔ جیسے جیسے انڈوں سے بچے نکلنے کا وقت قریب آ رہا تھا مادہ کو یہ فکر کھائے جا رہی تھی کہ بچوں کی حفاظت ہم کیسے کریں گے۔ اسے بار بار خیال آتا تھا کہ انہیں کچھ دوست بنا لینے چاہئیں تاکہ مصیبت اور مشکل وقت میں ایک دوسرے کی مدد کر سکیں۔ شام کو جیسے ہی نر گھونسلے میں واپس لوٹا تو مادہ نے اپنے خیالات کا اظہار اس کے سامنے بھی کر دیا۔ بالآخر یہ بات طے ہو گئی کہ انہیں کچھ دوست بنا لینے چاہئیں۔ اگلے ہی دن کبوتر جنگل کے دوسرے حصے کی طرف چل پڑا۔ جاری ہے راستے میں اسے کنواں نظر آیا تو وہ کنویں کی منڈیر پر جا بیٹھا۔ کنویں کے اندر اسے سانپ نظر آیا تو کبوتر نے اس سے بات کی اور دوستی کی پیشکش کر ڈالی۔ سانپ فوراً ہی مان گیا اور اس نے کبوتر سے عہد کر لیا کہ مشکل وقت میں وہ ایک دوسرے کی مدد کریں گے چاہے جان ہی کیوں نہ دینی پڑے۔ کبوتر نے بھی ہامی بھر لی اور آگے چل پڑا۔ وہ اُڑتا ہوا اور نظریں گھماتا ہوا جا رہا تھا کہ اسے ایک درخت پر گدھ بیٹھا ہوا نظر آ گیا۔ وہ جلدی سے اس کے پاس اُڑ کر پہنچا اور اسے ساری بات بتا کر دوستی کی درخواست کی تو وہ بھی فوراً مان گیا اور ساتھ ہی کہا کہ میرا بہت اچھا دوست اُلو بھی ہے تم اس سے بھی دوستی کر لو۔ کبوتر نے ہامی بھری تو گدھ نے آواز دے کر اُلو کو بھی بُلا لیا اور وہ بھی کبوتر سے دوستی کرنے اور ایک دوسرے کی مدد کرنے کیلئے راضی ہو گیا۔ ان کے درمیان معاہدہ ہوا کہ مصیبت میں وہ ایک دوسرے کی مدد کریں گے، تھوڑی دیر میں گدھ کبوتر کیلئے دانے دنکے لے آیا جنہیں کبوتر نے شکریہ کہہ کر کھا لیا اور اُن سے اجازت لے کر اپنے گھر کی طرف روانہ ہو گیا۔ وہ جیسے ہی گھر پہنچا تو کبوتری بڑی بیتابی سے اس کا انتظار کر رہی تھی۔ وہ پوچھنے لگی دوست بنے یا نہیں؟ کبوتر نے اسے ساری تفصیل سنائی تو وہ بے حد خوش ہوئی۔ چند دن تو ان کے خاموشی سے گزر گئے، پھر ایک دن شام کے وقت ایک شکاری جنگل میں آیا۔ وہ سارا دن شکار کر کر کے تھکا ہوا تھا، لیکن کوئی شکار اس کے ہاتھ نہیں لگا تھا۔ جس درخت پر نر اور مادہ کا گھونسلا تھا وہ اسی درخت کے نیچے سستانے کی غرض سے لیٹ گیا۔ اچانک اس کی نظر درخت پر موجود کبوتروں کے گھونسلے پر پڑی تو اسے امید کی کرن نظر آئی۔ وہ سوچنے لگا کہ شاید اس گھونسلے میں بچے ہوں جنہیں وہ شکار کر سکے، چونکہ اس وقت اندھیرا پھیل رہا تھا اس لئے شکاری نے درخت کے نیچے آگ جلائی اور اس کی روشنی میں درخت پر چڑھنے لگا، ادھر گھونسلے میں کبوتر اور کبوتری پریشان ہو گئے کہ اگر خدا نخواستہ شکاری ان کے گھونسلے تک پہنچ گیا تو وہ اپنی جان تو بچا لیں گے لیکن ان کے بچوں کا کیا ہو گا جنہیں انڈوں سے نکلے ابھی کچھ ہی دن ہوئے تھے۔ اچانک کبوتر کو اپنے دوستوں کا خیال آیا۔ وہ تیزی سے اُڑتا ہوا گدھ کو لے آیا۔ شکاری ابھی گھونسلے کے قریب نہیں پہنچا تھا۔ کبوتر نے گدھ کے ساتھ مل کر قریب ہی موجود دریا سے اپنی چونچ میں پانی بھر بھر کے آگ کو بجھا دیا۔ جیسے ہی آگ بجھی شکاری نیچے اُتر آیا اور دوبارہ آگ جلانے لگا۔ وہ دوسری مرتبہ آگ جلا کر درخت پر چڑھا تو انہوں نے دوبارہ آگ بجھا دی۔ شکاری جھنجھلا کر نیچے اُتر آیا۔ وہ پہلے بھی تھکا ہوا تھا اس لئے اُس نے سوچا کیوں نہ رات آرام کر لوں اور صبح کا اُجالا پھیلتے ہی درخت پر چڑھ کر کھانے کا انتظام کروں گا۔ یہ سوچ کر وہ آرام سے سو گیا۔ ادھر کبوتر نے شکاری کے ارادے بھانپ لئے تھے، اُس نے پہلے گدھ کا شکریہ ادا کر کے اُسے رخصت کیا اور پھر تیزی سے اُڑتا ہوا سانپ کے پاس پہنچ گیا۔ اسے ساری صورتحال بتائی اور مدد طلب کی۔ سانپ کبوتر کو تسلی دیتے ہوئے بولا تم بے فکر ہو کر میرے ساتھ چلو۔ کبوتر سانپ کو اس درخت کے پاس لے آیا جس پر اس کا گھونسلا تھا۔ سانپ نے کبوتر کو گھونسلے میں جا کر آرام سے سو جانے کو کہا۔ کبوتر بے فکر ہو کر گھونسلے میں چلا گیا تو سانپ نے درخت پر چڑھ کر خود کو ایک تنے کے گرد لپیٹ لیا اور صبح ہونے کا انتظار کرنے لگا۔ صبح کبوتر اور کبوتری کی آنکھ کُھلی تو انہوں نے دیکھا کہ شکاری ابھی نہیں جاگا تھا۔ شکاری کی آنکھ کُھلی تو وہ انگڑائی لینے کے بعد درخت کے اوپر چڑھنے لگا۔ ابھی وہ تھوڑا ہی اوپر چڑھا تھا کہ اس نے دیکھا ایک بہت بڑا سانپ درخت کے تنے سے لٹکا ہوا ہے۔ سانپ کو دیکھ کر شکاری حواس باختہ ہو گیا اور اس سے پہلے کہ سانپ اسے ڈستا وہ ڈر کے مارے نیچے آ گرا اور دُم دبا کر جنگل سے بھاگ گیا۔ کبوتر اور کبوتری یہ سارا منظر دیکھ رہے تھے۔ شکاری کے جانے کے بعد انہوں نے سُکھ کا سانس لیا اور سانپ کا بے حد شکریہ ادا کیا۔ پیارے بچو! دوست وہی ہوتا ہے جو مشکل میں کام آئے۔ 
سائرہ جبیں عمر بولا تت تت، تم تم ایسا نہیں کر سکتے، مجھے چھوڑ دو۔ جوگی غصے سے بولا تم ہی نے تو مجھے کہا تھا کہ مجھے اپنا بیٹا سمجھو اور تمام نسخے مجھے دے دو۔ عمر بولا میں نے تو تمہیں انسانی ہمدردی کے لئے کہا تھا۔ لعنت بھیجتا ہوں میں ایسی دولت پر، تمہیں احساس نہیں کہ میرے گھر والوں پر کیا بیت رہی ہو گی۔ جوگی بولا مجھے دوسروں سے کیا لینا دینا، مجھے تو تمہاری ضرورت ہے۔ اگر میں کامیاب ہو گیا تو تمہیں میں بہت دور لے جاؤں گا، جہاں ہمارا ڈیرا ہو گا، بے وقوف لڑکے یہاں تمہاری چیخ و پکار کوئی نہیں سنے گا۔ میں تمہیں جب وہ دوا پلاؤں گا تو تمہیں اپنے آپ کا بھی ہوش نہیں رہے گا اور جو کچھ میں کہوں گا، وہی تم کرو گے۔ جاری ہے تم پاگل ہو ایک دم عمر پوری قوت سے چیخا۔ بس دو منٹ ٹھہرو۔ یہ کہہ کر جوگی جھونپڑی سے باہر نکل گیا۔ کامی نے سوچا کہ یہی وہ وقت ہے اپنے دوست کو چھڑانے کا۔ وہ یہ سوچ کر دھڑکتے دل کے ساتھ جھونپڑی میں داخل ہوا۔ جب عمر نے کامی کو دیکھا تو کامی نے ہونٹوں پر انگلی رکھ دی اور سرگوشیانہ انداز میں بولا شاید میں تمہیں جلدی کھول نہ سکوں لیکن تم فکر نہ کرو، میں تمہیں دوائی پلانے نہیں دوں گا۔ اتنا کہہ کر وہ تیزی سے باہر نکل گیا اور پھر درخت کے عقب میں چھپ گیا۔ اس نے قریب پڑا ہوا ایک پتھر پکڑ لیا تاکہ برتن پر دے مارے لیکن جوگی جھونپڑی میں واپس نہ آیا۔ کامی دبے پاؤں آہستہ آہستہ چولہے کی طرف بڑھا۔ جوگی سیاہ چیز کو برتن میں انڈیل رہا تھا۔ کامی پیٹ کے بل لیٹا رہا، اس کی نظریں جوگی پر مرکوز تھیں۔ اچانک جوگی نے دوائی چکھی اور مطمئن انداز میں سر ہلانے لگا۔ ظالم انسان! کامی بڑبڑایا اور یہی بڑبڑاہٹ اسے لے ڈوبی، جوگی ایک دم ہوشیار ہو گیا، جیسے اسے احساس ہو کہ اس کے نزدیک کوئی دوسرا بھی موجود ہے۔ وہ چوکنا ہو گیا۔ کامی کا دل دھڑکنے لگا۔ جوگی وہاں بیٹھا چاروں طرف دیکھ رہا تھا۔ وہ سیدھا جھونپڑی کی طرف چلا گیا۔ مٹی کا برتن جس میں دوا تھی، وہیں پڑا ہوا تھا۔ کامی کا دل چاہا کہ نشانہ لے کر اسے توڑ دے۔ اسے خطرہ تھا کہ اگر نشانہ ٹھیک نہ لگا تو کھٹکا ضرور ہو گا۔ پھر جیسے ہی اس نے پتھر نشانے کے لئے اوپر اٹھایا اور خود بھی سیدھا ہوا تو جوگی جھونپڑے سے نکل کر چولہے کی طرف بڑھنے لگا۔ وہ اب بھی چوکنا تھا۔ کامی دھڑام سے زمین پر گرا اور آواز سناٹے میں ابھری۔ جوگی ایک دم اچھل پڑا۔ اب کامی کا بچنا مشکل تھا لہٰذا وہ پتھر کو لئے ایک دم کھڑا ہو گیا۔ کامی نے ایک دم وہ پتھر جوگی کو مارا۔ جوگی جو پہلے ہی تیار تھا، ایک طرف ہو گیا۔ کامی نے دوڑ لگا دی، جوگی بھی اس کے پیچھے تھا۔ کامی نے جھک کر پتھر اٹھایا اور پوری طاقت سے جوگی کو مارا لیکن خوش قسمتی سے وہ ایک بار پھر بچ گیا۔ جوگی نے دوڑنا بند کر دیا۔ کامی بھی رک گیا۔ جوگی واپس پلٹا اور آہستہ آہستہ جھونپڑی کی طرف جانے لگا۔ اچانک جوگی نے اس پر پتھر دے مارا۔ کامی ہوشیار کھڑا تھا، وہ جھکا اور جھکنے کے بعد تیزی سے کھڑا ہوا اور پھر پوری طاقت سے جوگی کو پتھر دے مارا۔ پتھر جوگی کی ناک پر لگا اور پھر دوسرا پتھر اس کے سر پر لگا، جوگی زمین پر گرا اور اس کی گردن ایک طرف ڈھلک گئی۔ کامی نے عمر کو ساتھ لیا اور جاتے ہوئے اس نے سیاہ مادہ زمین پر گرا دیا۔ دونوں جنگل میں بھوکے پیاسے بھٹکتے رہے اور جنگل بھی خوفناک تھا۔ آخر صبح ہونے کے بعد وہ جنگل سے نکل چکے تھے۔ کامی اپنے دوست سے محبت نہ رکھتا اور اتنا بڑا خطرہ مول نہ لیتا تو شاید اس کا دوست جوگی کا بیٹا بن کر رہ چکا تھا لیکن کامی کی جرات نے اپنے دوست کو موت کے منہ سے نکال لیا۔ 
محمد سراج الدینمیں ایک بلی ہوں۔ میرا رنگ سفید ہے۔ میرا کوئی مستقل ٹھکانا نہیں ہے۔ کبھی میں کسی دکان میں سو جاتی ہوں تو کبھی کسی بینچ کے نیچے مجھے نیند آ جاتی ہے۔ یا کبھی کسی گھر کے ایک کونے میں اپنا ڈیرا لگا لیتی ہوں۔ میں زیادہ تر گوشت کھاتی ہوں اور مجھے دودھ بھی پسند ہے، مگر مجھے یہ چیزیں آسانی سے نہیں ملتیں۔ کبھی کبھار تو مجھے چوری کرنی پڑتی ہے۔ مجھے پتا ہے کہ چوری کرنا بُری بات ہے، مگر کیا کروں! پیٹ کا دوزخ تو بھرنا ہوتا ہے، لہٰذا جب آسانی سے کوئی چیز نہ ملے تو میں کسی قصائی کی دکان سے یا پھر کسی گھر میں رکھا گوشت چرا لیتی ہوں اور کبھی سنہری موقع ملے تو کسی انسان کے حصے کا دودھ پی کر مزے لیتی ہوں۔ اپنے منہ کا ذائقہ بدلنے کے لئے میں چوزے، کبوتر، تیتر، بٹیر، طوطے اور چڑیوں کا شکار کرتی رہتی ہوں لیکن مجھے سب سے زیادہ مزہ چوہے کا شکار کرنے میں آتا ہے۔ جاری ہے نہ جانے کیا بات ہے کہ جب میں کسی چوہے کو دیکھتی ہوں تو مجھے غصہ آ جاتا ہے اور جب تک اسے پکڑ نہ لوں اور کھا نہ جاؤں، مجھے چین ہی نہیں ملتا، لیکن آپ کو ایک راز کی بات بتاؤں۔ خود مجھے سب سے زیادہ کتے سے ڈر لگتا ہے، حالانکہ میں نے کبھی کتوں کو تنگ نہیں کیا اور نہ کبھی انھیں چھیڑا، پھر بھی جانے کیوں وہ مجھے دیکھتے ہی میرے پیچھے بھاگتے ہیں اور بھونک بھونک کر میرا خون خشک کر دیتے ہیں اور میرے لئے دُم دبا کر بھاگنے کے سوا اور کوئی چارہ نہیں ہوتا۔ آخر مجھے کسی دیوار یا درخت پر چڑھ کر اپنی جان بچانا پڑتی ہے۔ یہ انسان بھی میرے بارے میں عجیب باتیں کرتے ہیں۔ ایک طرف کہتے ہیں کہ میں شیر کی خالہ ہوں۔ حالانکہ میرا بھانجا اتنا بے مروت ہے کہ کبھی خود مجھے سلام کرنے نہیں آیا اور اگر میں اس کے قریب سے گزر جاؤں تو بھی اسے توفیق نہیں ہوتی کہ مجھے بھول کر ہی سلام کر لے اور میرا حال احوال پوچھ لے۔ دوسری طرف ان انسانوں کا کیا پوچھتے ہو، جو مجھے منحوس سمجھتے ہیں۔ اگر کسی سفر پر جاتے ہوئے میں ان کے سامنے سے گزر جاؤں تو وہ بُرا شگون لیتے ہیں کہ اب انھیں سفر میں کسی مصیبت کا سامنا کرنا پڑے گا۔ مجھے ایسی سوچ پر غصہ بہت آتا ہے، مگر میں ان کا کچھ بگاڑ نہیں سکتی۔ میری ان سے گزارش ہے کہ ان باتوں میں کوئی حقیقت نہیں ہے۔ مجھے غلط نہ سمجھا جائے۔ مجھ سے کسی کو نقصان نہیں پہنچ سکتا۔ مجھے انسانوں کے بچوں سے زیادہ ڈر لگتا ہے۔ یہ مجھے بہت تنگ کرتے ہیں۔ میں ان کے ہاتھ لگ جاؤں تو بس میری شامت آ جاتی ہے۔ کبھی مجھ پر پتھر پھینک رہے ہیں تو کبھی ٹھنڈے پانی سے مجھے نہلا رہے ہیں اور کبھی تو کسی چھڑی سے میری پٹائی بھی کر دیتے ہیں۔ جب میری تکلیف بڑھ جاتی ہے تو میں انھیں کاٹ کھانے کو دوڑتی ہوں۔ میری خواہش ہے کہ مجھے یہ انسان کبھی کبھار کھانے پینے کی چیزیں دے دیا کریں تو ان کی مہربانی ہو گی، پھر میں ان کے ہاں چوری کرنے سے توبہ کر لوں گی۔ اگر یہ میرا خیال رکھیں گے تو میں ہمیشہ ان کی وفادار رہوں گی۔ بے شک مجھے آزما کر دیکھ لیں۔ 
خاورقیوم زندگی میں تلخ وشیریں واقعات کا سلسلہ چلتا رہتا ہے اور حقیقت بھی یہی ہے کہ ان سے زندگی کی رعنائیاں اور حُسن ہے ۔ مگر اس وقت یہ رعنائی اور حُسن ماند پڑجاتا ہے جب ہنستا بستا گھر غلط فہمیوں اور جھوٹی اَناکی بھینٹ چڑھ جاتاہے۔ عاقب ایک شریف اور دیانت دار شخص تھا اور اس کی بیوی بھی ایک سلجھی ہوئی خاتون تھی۔ قدرت نے انہیں دو بیٹوں اور ایک بیٹی سے نوازا تھا۔ عاقب کا کاروبار کوئی بہت زیادہ نہ تھا بس گزر اوقات اچھی ہو جاتی تھی۔ جب ان کے بچے بڑے ہوئے تو عاقب کی بیوی طلعت نے اسے مشورہ دیا کہ بڑے بیٹے فیصل کو بیرون ملک بھجوادیتے ہیں اور چھوٹا ابھی پڑھ رہا ہے ، بعد میں اسے بڑا بھائی بلوالے گا۔ عاقب کا ایک مرشد تھا، اس نے ان سے اس بارے میں اپنی رائے لی تو انہوں نے منع کر دیا اور کہاکیا اسے باہر بھجوا کر تم اس کی جدائی برداشت کرلوگے۔ جاری ہے میرا تو مشورہ یہی ہے کہ اسے یہیں رہ کر کام کرنے دو۔ عاقب نے مرشدکی بات اپنی بیوی کو بتائی مگر وہ بضدرہی اور مرشدسے دعا کرنے کو کہا۔ دونوں میاں بیوی کو اپنے مرشد پر بہت یقین تھا۔ ان کی ضد سیکھ کر مرشد نے ان کی بہتری کیلئے دعا کی اور ان کے بیٹے کو باہر جانے کی اجازت دے دی۔ بیرون ملک جاکر پہلے تو وہ کئی ماہ بیروزگار ہی رہا۔ آخر اس نے وہاں ایک لڑکی سے شادی کرلی۔ اس کے بعد اسے وہاں کام بھی مل گیا تو اپنے ماں باپ کو بھی پیسے بھجوانے لگا۔ پھر ماں باپ نے اسے چھوٹے بھائی کو بھی بلوانے کو کہا۔ فیصل نے کہا کہ کچھ انتظار کریں میں اسے جلدی بلالوں گا۔ ابھی تو آپ گھر بنائیں اور اپنے حالات درست کریں۔ فیصل والدین کو پیسے بھجواتا رہا۔ انہوں نے بڑے شہر میں اچھی جگہ پرتین منزلہ گھر بنا لے۔ اس دوران اس کے باپ کو ہیپا ٹائٹس ہو گیا۔ فیصل اس بارے میں جان کر بہت پریشان ہوا اور اس نے باپ کو علاج کے لئے اپنے پاس بلالیا۔ چھوٹا بھائی محسن ماں اور بہن کی دیکھ بھال کیلئے پاکستان میں ہی تھا۔ مگر خدا کو کچھ اور ہی منظور تھا۔ عاقب بیرون ملک علاج کے باوجود صحت یاب نہ ہو سکا اور اللہ کو پیارا ہو گیا۔ اس دوران فیصل نے اپنے بھائی کو بلانے کے لئے کاغذات تیار کروا لئے تھے ۔ والد کی میت کے ساتھ وہ پاکستان واپس آگیا۔ باپ کی آخری رسومات سے فارغ ہو کر فیصل نے محسن کو باہر بھجوانے کی تیاری مکمل کی اور اسے بیرون ملک بھجوادیا اور خود پاکستان میں ہی ٹھہر گیا۔ محسن کو بیرون ملک کوئی خاص دشواری پیش نہ آئی۔ کیونکہ اس کی بھابھی وہاں موجودتھی۔ اسے وہاں ملازمت تو نہ ملی لیکن ایک پاکستانی بزنس مین کے ساتھ کام ضرور کرنے لگا۔ اس کے حالات بہت اچھے ہو گئے تھے اور اس کی بھابھی کی خواہش تھی کہ کوئی لڑکی دیکھ کر اس کی شادی کردی جائے تاکہ اسے وہاں کی شہرت بھی مل جائے ۔ کچھ ہی عرصہ بعد اس نے ایک پاکستانی لڑکی سے اپنے دیورکی شادی کردی۔ محسن کی بیوی بہت خوبصورت اور پڑھی لکھی تھی اسے اپنے خاوند سے بھی بہت پیار تھا۔ لیکن دوسری طرف محسن کی ماں اپنے بیٹے کو پاکستان میں شادی کیلئے بلا رہی تھی کیونکہ اس کا باپ اپنی زندگی میں اپنے آبائی علاقے میں اس کا رشتہ طے کر چکا تھا۔ اب وہ گھر انہ اپنی بیٹی کی شادی کرنا چاہتا تھا۔ ادھر ابھی محسن کو شہرت ملنے میں چھ ماہ باقی تھے مگر لڑکی والوں نے اس قدر مجبور کیا کہ ماں نے بیٹے سے کہاتم سب چھوڑ و اور پاکستان آجاؤ۔ بالآخر محسن نے ماں کے حکم کے آگے سر جھکا لیا اور واپس آگیا۔ اس کی ماں بہن اور بھائی بہت خوش تھے، اس کے آتے ہی وہ اس کی شادی کی تیاریوں میں لگ گئے اور پھر وہ دن آہی گیا جب محسن دلہن بیاہ کر گھر لے آیا۔ دلہن کا نام جمیلہ تھا۔ جمیلہ کے خاندان کے متعلق سننے میں آیا تھا کہ بہت خوشحال اور امیر لوگ ہیں مگر دُور کے ڈھول سہانےکے مترادف جمیلہ توقع سے کم جہیز لائی۔ اس کی ماں نے اس کے ساتھ دس بارہ سال کی لڑکی بطور نوکرانی بھیج دی تھی۔ شادی کو کئی مہینے گزر گئے مگر جمیلہ نے بہوؤں والا کوئی کردار ادانہ کیا۔ وہ دوپہر کے بعد بیدار ہوتی۔ خاوند بازار سے ناشتہ لے آتا یا نند بنا دیتی اس طرح رات ہوجاتی اور دوسرے دن پھر یہی سلسلہ ہوتا ۔ مگر ساس نے کبھی بہو کو کسی قسم کی سرزنش نہ کی۔ جمیلہ کی عادت تھی کہ وہ دن میں کئی کئی بار فون پر اپنی ماں سے بات کرتی تھی۔ رات بھر شوہر کے ساتھ شاپنگ اور گھومنا پھر نا اس کا معمول تھا تعجب اس وقت ہوا جب ایک دن جمیلہ کی ماں آئی اور اسے اپنے ساتھ چلنے کو کہا ۔ اس کی ساس نند اور جیٹھ سبھی حیران تھے، شوہر نے جانے سے منع کیا۔ مگر دونوں ماں بیٹیاں واپس چلی گئیں۔ جاتے ہوئے جمیلہ کے چہرے پر حیرانی کے آثار ضرور تھے مگر وہ ماں کے حکم پر اس کے ساتھ چلی گئی۔ چند دن بعد ساس بہو کو لینے گئی تو جمیلہ کی ماں نے اپنی بیٹی کو بھیجنے سے صاف انکار کر دیا۔ کچھ دنوں کے بعدماں بیٹا دوبا رہ اسے لینے گئے مگر انہوں نے پھر صاف انکار کر دیاکہ ہم نے اپنی بیٹی کو اس گھر میں نہیں بھیجنا۔ انہوں نے اس کی وجہ معلوم کرنا چاہی تو پہلے ٹالتے رہے پھر کہنے لگے جس گھر میں نند اور ساس کی چلتی ہے ہماری بیٹی وہاں کیسے رہ سکتی ہے۔ ہر وقت اسے جہیز کم لانے کے طعنے دیے جاتے ہیں اور صبح سویرے اس کا دروازہ کھٹکھٹانا شروع کر دیاجاتا ہے ۔ یہ سن کر ہکا بکا رہ گئے اور قسمیں اُٹھانے لگے۔ جمیلہ نے کمرے میں آتے ہوئے اپنی ماں کی گفتگو سن لی تھی۔ اس نے ماں سے کہاآپ کویہ سب باتیں کس نے بتائی ہیں؟ تو وہ بولیتمہاری خادمہ نے۔ اب جمیلہ کی ساس کو ساری بات سمجھ آگئی کہ اس کے ہنستے بستے گھر کو جہنم بنانے والی یہ خادمہ ہے ۔ جسے گھر کے کام کاج کے لئے رکھا گیا تھا ۔ جمیلہ نے کہامجھے محسوس ہوتا ہے کہ یہ لڑکی میری امی کے کان بھرتی رہی ہے اور امی نے بھی مجھ سے پوچھے بغیر اس کی باتوں پر اعتبار کرلیا۔ یہ ساری غلط فہمی ہے جو دونوں خاندانوں کے درمیان دیوار کھڑی کررہی ہے ۔ اب آپ جائیں میں چند دنوں بعد اپنے گھر آجاؤں گی۔ اس واقعہ سے اندازہ ہوتا ہے ۔ اس لڑکی نے ایک ہنستے بستے گھر کو برباد کرنے میں کوئی کسر نہیں چھوڑی تھی۔ مگر جمیلہ کی ماں کو بھی بات کی تہہ تک پہنچ کر ہی کوئی فیصلہ کرنا چاہیے تھا۔ امید ہے اب تک جمیلہ اپنے گھر چلی گئی ہو گی۔ 
بلقیس ریاض ہمارے ملک میں فراڈ اور دو نمبری اس قدر بڑھ گئی ہے کہ انسان سمجھ ہی نہیں پاتا کس پر اعتبار کرے اور کسے غلط کہے۔ ہونا تو یہ چاہیے تھا کہ اپنے دین کی تعلیمات پر عمل کرکے ہم اپنے معاشرے کو ایک مثالی معاشرہ بناتے لیکن افسوس ہم نے ایسا کچھ نہیں کیا بلکہ دھوکہ دہی اور شارٹ کٹ سے فائدہ حاصل کرنے کے چکر میں ہم نے اپنے معاشرے کو بگاڑ کر رکھ دیا ہے۔ معاشرتی بُرائیاں ہمارے ہاں اتنی مضبوط ہو گئی ہیں کہ اب ان سے نجات پانا انتہائی مشکل نظر آتا ہے۔ جبکہ ہمارے مقابلے میں مغربی ممالک اعلیٰ اخلاقی اقدار کو اپنے معاشرے میں پروان چڑھا کر اپنے معاشروں کو پر سکون اور انصاف کا مرکز بنا چکے ہیں۔ وہاں لوگ خود یہ احساس کرتے ہیں کہ اخلاقیات ہی انسانی معاشرے کا حسن ہیں۔ جاری ہے اسی حوالے سے ایک واقعہ پیش خدمت ہے۔ میرے شوہر گھر میں داخل ہوئے تو میں کسی کام میں مصروف تھی۔ وہ میرے سامنے آن کر کھڑے ہو گئے میں نے نگاہ اٹھا کر ان کی جانب دیکھا تو ان کے ہاتھ میں کوئی ڈبہ پکڑا ہوا تھامیں نے جلدی جلدی کا غذا ت کو سمیٹا اور ان سے پوچھا۔ ارے یہ کیا ہے؟ وہ مسکرائے اور ڈبہ میری جانب بڑھاتے ہوئے گویا ہوئے صبح ملازمہ جاتے ہوئے بتا رہی تھی کہ گھر کی استری خراب ہو گئی ہےلہٰذا میں سستے داموں اس کو خرید کر لایا ہوں ۔ تم تو ہر چیز مہنگے دام سے لیتی ہو۔ مرد جب شاپنگ کرتا ہے تو بڑی سوچ سمجھ کر کرتا ہے۔ میں نے استری کا ڈبہ ان کے ہاتھ سے لیکر دیکھا تو مشہور برانڈ کی آٹو میٹک استری تھیدیکھنے میں بہت اچھی لگ رہی تھی۔ میں نے جلدی جلدی اس کو پلاسٹک کے کور اور ٹیپوں سے آزاد کیا اور نئی استری میری آنکھوں کے سامنے تھی ۔ میں نے مسکرا کر دیکھا اور کہا۔ آج تو کچھ باٹنا چاہیے آپ نے گھر داری میں دلچسپی لینی شروع کر دی ہےمیں نے ڈبے سے استری کو نکالاتو بالکل نئی تھی کتنے میں لی؟ سستی ہی لی ہےوہ مسکراپڑے۔ یعنی دوڈھائی ہزار کی تو ہو گیمیں نے اندازاً کہا ۔ وہ پھر مسکرائے میری آنکھوں میں دیکھا اور بولےدکان دار عورتوں کو چکر دے دیتے ہیں ۔ میں نے سات سو میں خریدی ہے۔ کس دکان سےاستری کو بغور دیکھتے ہوئے میں نے حیرت سے پوچھا۔ بھئی ایک ضرورت مند گاڑی کے سامنے آن کر کھڑا ہو گیا اور بولاصاحب جی آپ کو جانے نہیں دوں گا بہت حاجت مند ہوںمجھ سے یہ استری خریدلیں۔ روپوں کی اشد ضرورت ہے ۔ اس کی رونی سی صورت دیکھ کر تر س آگیا اور یہ استری خریدلایا ہوںویسے بھی گھر کی استری خراب ہے۔ نئی اور مشہور برانڈ کی استری کو دیکھ کر میں خوش ہوتے ہوئے بولی۔ آپ کو کیسے پتہ چلا کہ استری خراب ہے۔ وہ گویا ہوئےصبح ملازمہ نے کہہ دیا تھا۔ میں نے مزید جرح کرنے کی ضروت محسوس نہ کی اور ملازمہ کو کہا کہ کپڑے استری کرو۔ وہ استری کو لانڈری روم میں لے گئی اور چند ہی لمحوں میں واپس آتے ہوئے بولی۔ بیگم صاحبہ یہ نئی استری خراب ہے۔ دائیں جانب تھوڑی سی ٹوٹی ہوئی ہے۔ میں نے یہ سن کر غصے سے اپنے شوہر کی جانب دیکھا تو وہ کھسیانے سے ہو گئے تھے۔ اُنھیں سمجھ آگئی تھی کہ اُس شخص نے ضرورت مند ہونے کا ڈھونگ رچا کر انھیں بے وقوف بنایا ہے۔ نئی کے بجائے خراب اور ٹوٹی ہوئی استری انھیں بیچ گیا ہے۔ وہ ضرورت مند نہیں بلکہ ایک فریبی تھا۔ پھر مجھے لندن کا ایک واقعہ یاد آگیااسی طرح جب بھی باہر جاتی ہوں تو استری ضرور خریدتی ہوںجو کئی سال تک چلتی ہے ۔ پچھلے سال جب استری خریدنا چاہی تو ایک سٹور پرگئی ۔ اتفاق سے وہاں مجھے جو استری پسند آئی سیلز گرل نے وہ استری بیچنے سے انکار کر دیا۔ وہ استری دیکھنے کے بعد بولیمحترمہ یہ استری خراب ہے۔ لیکن مجھے یہ خراب دکھائی نہیں دے رہی ہے۔ میری بات سُن کر وہ مسکرائی اور پھر بولی۔ دائیں جانب ہلکی سی ٹوٹی ہوئی ہے۔ کام تو دے جائے گی۔ مگر خراب چیز بیچنا گناہ ہے۔ میں نے حیرت سے اس کی جانب دیکھااور سوچا یہ لوگ اتنے ایمان دار ہیں ۔ ادھر ہمارے مسلمان کلمہ کا سہارا لیکر اپنے آپ کو مسلمان سمجھتے ہیں اور سمجھتے ہیں کہ کلمہ پڑھا ہے۔ اللہ ضرور معاف کرے گااور ان لوگوں کے بارے میں یہ کہتے ہیں انہوں نے کلمہ نہیں پڑھا یہ دوزخ میں جائیں گے ۔ خیر یہ تو اللہ کو ہی معلوم ہے کہ کس نے دوزخ میں جانا ہے اور کس نے جنت میں ۔ لیکن اس سے انکار نہیں کیا جا سکتا کہ ہم نے اپنی اعلیٰ اخلاقی اقدار کو یکسر بھلا دیاہے۔ 
صائم جمال پیارے بچو! کسی گاؤں میں ایک کمہار رہتا تھا اس کے دو بیٹے تھے۔ اسماعیل اور شفیق، اسماعیل عقل مند تھا جبکہ شفیق بے وقوف تھا۔ کمہار کے پاس ایک گدھا بھی تھا وہ مٹی کے برتن بنا کر انہیں گدھے پہ لاد کر بیچنے جاتا اس سے اس کے گھر کا گزارہ ہو جاتا تھا۔ وقت گزرتا رہا اُس کے بیٹے جوان ہو گئے اس کا بڑا بیٹا اس کے ساتھ مٹی کے برتن بنواتا اور ساتھ شہر بیچنے بھی جاتا وہ پرائمری تک پڑھا ہوا تھا جبکہ شفیق بہت نالائق تھا وہ ان پڑھ ہی رہا۔ کمہار کی بیوی انتقال کر گئی تو اُس کی بہن جو کہ شادی شدہ تھی اُس کا نام جیرو مائی تھا وہ آکر کھانا بنا کر اُن کو دیتی۔ جیرو مائی نے اپنے بھائی کو مشورہ دیا کہ بھائی اب ان دونوں کی شادیاں کر دو تا کہ ان کو اپنی اپنی ذمہ داری کا ٹائم سے احساس پیدا ہو جائے۔ جاری ہے کمہار نے دونوں بیٹوں کی شادیاں کر دی اب خرچے بڑھ گئے اور کمہار بھی بیمار رہنے لگا تو انہوں نے مٹی کے برتنوں کے ساتھ سموسے اور آلو والے نان کی ریڑھی بھی لگالی۔ اُن کا کاروبار کافی چمک گیا کچھ عرصہ بعد کمہار کا انتقال ہو گیا اور گھر کی ساری ذمہ داری اسماعیل پر آگئی کیونکہ شفیق تو ٹک کر کام کرتا نہیں تھا۔ اسماعیل بال بچوں والا ہو گیا تو اس کی بیوی نے کہا ایسے کب تک گزارہ ہو گا۔ شفیق کو کہہ دیں کام کرے نہیں تو ہم یہاں سے دور چلے جاتے ہیں۔ اس کی عقل خود ہی ٹھکانے آجائے گی چنانچہ اسماعیل اپنے بچوں کے ساتھ اپنے سسرال چلا گیا اور محنت مزدوری کرنے لگا۔ ادھر شفیق کے پاس جو جمع پونجی تھی وہ ختم ہو رہی تھی اس نے گھر کی چیزیں بیچنا شروع کردی۔ ایک دن اُس کی بیوی نے کہا ہمارے پاس تو کچھ بھی نہیں بچا سوائے اس گدھے کے اور ہماری تو اولاد بھی نہیں جو ہمیں کما کر کھلائے اب تو بھائی اسماعیل بھی نہیں میں نے لوگوں سے سُن رکھا ہے اگر گدھے کو پڑھایا لکھایا جائے تو وہ انسان بن جائے گا اور ہمارے بڑھاپے کا سہارا بن جائے گا۔ شفیق یہ سن کر بہت خوش ہوا کہنے لگا اب تم نے عقل کی بات کی ہے سیدھی میرے دل کو لگی ہے میں آج ہی ماسٹر خالد صاحب کے پاس جاؤں گا گدھے کو لے کر میں بھی آپ کے ساتھ جاؤں گی اس کی بیوی بولی۔ چل پھر گدھے کا بستہ تیار کر اور اسے سکول چھوڑ کر آئیں۔ انہوں نے گدھے کے گلے میں کپڑے کا بستہ لٹکا دیا اور سکول کی طرف چل پڑے۔ اس کی پھوپھو جیدوان کے پیچھے بھاگی کہ یہ گدھے کو سکول کیوں لے جا رہے ہیں دونوں بے وقوف جو کوئی بھی ان کو دیکھ رہا سب ہنس رہے جمیلہ اور نسیمہ جو لوگوں کے گھروں میں کام کرتی تھیں محنت کش عورتیں تھیں وہ بھی گدھے کے گلے میں لٹکتا بستہ دیکھ کر کھل کھلا کر ہنس دیں۔ دونوں میاں بیوی گدھے کو لے کر سکول کے گیٹ پر پہنچ گئے گدھا آگے اتنے بچے دیکھ کر سکول کے گیٹ پر رُک گیا دونوں میاں بیوی اس کو دھکیل کر اندر لے آئے بچوں نے گدھے کے گلے میں بستہ دیکھا تو ہنس ہنس کر لوٹ پوٹ ہو گئے پھر وہ ماسٹر خالد کے پاس پہنچ گئے۔ ماسٹر خالد بولےہاں بھائی شفیق کیسے آنا ہوا؟ شفیق بولا ماسٹر صاحب آپ ہمارے گدھے کو پڑھا لکھا کر انسان بنا دیں تاکہ یہ بڑھاپے میں ہمارا سہارا بن سکے۔ ماسٹر خالد صاحب ہوشیار آدمی تھے اور ان دونوں بیوقوفوں کو اچھی طرح جانتے تھے۔ ماسٹر خالد کہنے لگے کیوں نہیں لیکن اس کی فیس لگے گی۔ ویسے تو ہماری فیس زیادہ ہے لیکن آپ پورے سال کی صرف پانچ ہزار روپے دیدیں۔ پانچ ہزار کا سُن کر دونوں کو دانتوں پسینہ آگیا۔ ماسٹر صاحب نے کہا کوئی جلدی نہیں ایک دو دن تک دے جانا پھر وہ دونوں گدھے کو وہیں چھوڑ کر گھر آگئے ان کے پاس اتنی بڑی رقم نہیں تھی انہوں نے اپنی ریڑھی بیچ کر ماسٹر صاحب کو فیس ادا کردی اور پھر خوشی خوشی گھر آگئے۔ دو سال گزر گئے پھر شفیق نے سوچا اب تو میرا گدھا انسان بن گیا ہو گا اب ہم اسے گھر لے آتے ہیں۔ دونوں میاں بیوی اپنے بیٹے گدھے کو لینے سکول چلے گئے اور ماسٹر صاحب سے پوچھا کہ ہمارا گدھا انسان بن گیا کہ نہیں ۔ کیوں نہیں اب تمہارا گدھا پولیس انسپکٹر بن گیا ہے مگر یہ کام میں نے بڑی محنت سے کیا ہے اس کا میں نے نامشامورکھ دیا تھا۔ تم دونوں فلاں فلاں تھانے چلے جاؤ وہاں شامو انسپکٹر ہے دونوں بہت خوش ہوئے وہ دونوں انسپکٹر سے ملنے چل پڑے ساتھ انہوں نے گدھے کے گلے کی رسی اور پیٹھ کی گدی بھی لے لی۔ تھانے پہنچ کر شفیق کمہار نے ایک سپاہی سے انسپکٹر شامو کا پوچھا تو اس نے سامنے اشارہ کر دیا۔ شفیق نے دیکھا کہ وہ دھوپ میں کرسی ڈالے بیٹھا ہوا ہے۔ دونوں میاں بیوی اپنے بیٹے کو دیکھ کر بہت خوش ہوئے اور اس سے تھوڑی دور اس کے سامنے زمین پر بیٹھ گئے۔ خوشی سے اس کو دیکھنے لگے کہ یہ ہمیں پہچان لے گا۔ انسپکٹر نے ان کی طرف ایک نگاہ دیکھا اور دوسری طرف نظر پھیرلی۔ پھر اس نے دوبارہ دیکھا تو شفیق گدھے کی رسی نکال کر اس کے سامنے لہرانے لگا۔ اس کی بیوی نے گدھے کی پیٹھ کی گدی نکالی اور وہ بھی لہرانے لگی کہ شاید اس طرح ان کا گدھا بیٹا ان کو پہچان لے۔ انسپکٹر شامو پریشان ہو کر سوچنے لگا کہ یہ دونوں پاگلوں کی طرح حرکتیں کیوں کر رہے ہیں اس نے ان دونوں کو اپنے پاس بلایا پھر پوچھا کہ کیا بات ہے تم دونوں یہ حرکتیں کیوں کر رہے ہوں۔ تو شفیق کہنے لگا۔ کیوں بیٹا جی تم نے ہم دونوں کو پہچانا نہیں بھئی تم پہلے گدھے ہوتے تھے پھر ہم نے تم کو سکول داخل کروا دیا۔ اس طرح تم انسان بن گئے اب ہمیں پہچانتے ہی نہیں ہو؟ ساری بات بتاؤ شروع سے۔ انسپکٹر کہنے لگا۔ تو شفیق نے ساری بات بتادی۔ انسپکٹر کہنے لگا تم مجھے ماسٹر خالد کے پاس لے چلو تو شفیق اور اس کی بیوی اس کو ماسٹر خالد کے پاس لے آئے۔ انسپکٹر کہنے لگا یہ دونوں تو بہت معصوم اور سیدھے سادھے ہیں آپ نے ان کو زیادہ بے وقوف بنانے میں کوئی کسر نہیں چھوڑی ۔ پھر شفیق سے کہنے لگے دیکھیں اگر انسان نہ پڑھیں تو گدھوں جیسے بے وقوف بن جاتے ہیں مگر گدھے کبھی انسان نہیں بن سکتے۔ آپ کا گدھا اس ماسٹر صاحب کے پاس ہے۔ ماسٹر صاحب بہت شرمندہ ہوئے اور شفیق کمہار سے معافی مانگی اور پانچ ہزار فیس والے بھی واپس کر دئیے۔ پھر انسپکٹر شامو ان کو اپنے گھر لے گیا اور ان کا بیٹا بن کے ان کی کفالت کرنے لگا۔ 
محمد مزمل سعید چوہانہمارا تین منزلہ گھر بستی کے بالکل آخر میں واقع تھا۔ اس سے تھوڑا سا آگے جنگل شروع ہوتا تھا۔ ہم سب سے نیچے والے حصے میں رہتے تھے۔ اوپر والے دو حصے خالی تھے۔ ایک دن ہمارے گھر میں ایک آدمی اور ایک عورت آئے۔ وہ دراصل ہمارا اوپر والا گھر کرائے پر لینا چاہتے تھے۔ ہم نے انھیں اپنا نیچے والا حصہ دے دیا اور خود ہم اوپر والے حصے میں رہنے لگے۔ ارے دیکھو، آج اخبار میں کیا خبر آئی ہے! ابو نے امی کو آواز دی، جو کچن میں کھانا بنا رہی تھیں۔ میں نے دلچسپی لیتے ہوئے پوچھا ابو! آپ کیا خبر سنانے کے لئے امی کو بلا رہے ہیں۔ بیٹے! کل دوپہر کو ہمارے علاقے سے ایک بچہ اغوا ہوا تھا، جس کا نام ذیشان تھا۔ جاری ہے وہ اب تک لا پتا ہے۔ اس دن کے بعد سے شہر میں کافی بچے اغوا ہو چکے تھے۔ ہم سب پریشان ہو گئے کہ یہ کیا ہو رہا ہے۔ امی ابو نے ہمیں احتیاط کرنے کی سخت تلقین کی۔ آج ہمارے کرائے دار خوش نظر آ رہے تھے۔ جب ہم کھیلنے کے لئے چھت کی طرف جاتے تو ہمیں بالکونی سے بچوں کی آوازیں آتیں۔ ایک رات حسبِ معمول ہم ٹی وی دیکھ رہے تھے کہ میں بالکونی میں جا کر بیٹھ گیا تو دیکھا کہ دروازے پہ ہمارے کرائے دار انکل کھڑے ہوئے تھے اور ان کے ہاتھ میں ایک بوری تھی اور وہ بہت خوش تھے۔ اسی رات کو ایک بجے میں پانی پینے کے لئے اُٹھا۔ ابھی میں نے پانی کا گلاس منہ سے لگایا ہی تھا کہ مجھے سیڑھیوں پر دو سائے نظر آئے، جو باتیں کر رہے تھے۔ میں نے جب تھوڑا قریب جا کر سنا تو میرے رونگٹے کھڑے ہو گئے۔ اس کے بعد میں رات کو سو نہ سکا۔ صبح اُٹھا تو میں نے ابو کو یہ بات بتانا مناسب نہیں سمجھا۔ میں نے اسکول جانے سے پہلے انسپکٹر جمشید سے رابطہ کیا، جن کا مکان گلی کے کونے پر تھا، پھر میں اسکول چلا گیا۔ جب میں دوپہر میں اسکول سے آ رہا تھا تو اچانک میرے منہ پر کسی نے رومال رکھا، اس کے بعد مجھے ہوش نہ رہا۔ آنکھ کھلی تو میں نے خود کو ایک کمرے میں بند پایا۔ پھر ایک نقاب پوش آدمی آیا اور مجھ سے بولا اب تمہارا بھی وہی حال ہو گا جو دوسرے بچوں کا ہوا تھا۔ یہ سن کر میں ہنسنے لگا اور بولا تمہارا بھی وہی حال ہو گا جو دوسرے مجرموں کا ہوتا آیا ہے۔ اتنے میں پولیس کے سائرن کی آواز آنے لگی۔ وہ لوگ ڈر گئے۔ پھر انسپکٹر جمشید آئے۔ ان کے ساتھ میرے امی ابو بھی تھے۔ انسپکٹر جمشید نے سب لوگوں کو گرفتار کر لیا۔ ابو نے میرے ہاتھ پر بندھی ہوئی پٹی کھولی۔ میں ان سے لپٹ گیا اور رونے لگا۔ ابو نے وجہ پوچھی تو میں نے بتایا دراصل جب رات کو میں پانی پینے کے لئے اُٹھا تو دیکھا کہ ہمارے کرائے دار انکل اور آنٹی باتیں کر رہے تھے۔ انکل نے کہا تھا، ہم نے شہر بھر سے کافی بچے اغوا کر لئے ہیں، بس اب وہ اوپر والوں کا بچہ اغوا کرنا ہے۔ پھر کہیں اور مکان کرائے پر لیں گے۔ اس رات میں ڈر کے مارے سو نہ سکا۔ صبح میں نے انسپکٹر جمشید انکل کو سارا ماجرا بتایا۔ انھوں نے ایک مائیکرو چپ میری گردن کے پیچھے چپکا دی، جس سے میں جہاں بھی رہوں، سگنل کے ذریعے سے ان کو پتا چلتا رہے۔ مجرموں نے مجھے پکڑ کر یہاں باندھا تو میرا سگنل آ رہا تھا۔ انکل جمشید آپ لوگوں کو لیتے ہوئے یہاں آئے اور پھر جو ہوا، آپ نے دیکھا۔ یہ سن کر سب پولیس والوں نے تالیاں بجائیں اس کے بعد میں گھر آ گیا۔ ہم حیران ہو رہے تھے کہ مجرم ہمارے گھر میں ہی تھا۔ 
آمنہ خورشید میرے سوہنے موہنے بچو! یہ کہانی ہے ایک ننھے سے خرگوش کی جس کا نام گوگو تھا۔ وہ ایک جنگل میں سبز ٹیلے کے اندر رہا کرتا تھا۔ اس کا گھر بہت پیارا تھا۔ گھر کی باہر والی دیواریں لکڑی کی تھیں۔ ان پر سبز پینٹ تھا اور گول سی چھت جو شاخوں کو جوڑ کر بنائی گئی تھی، سرخ رنگ کی تھی۔ دور سے دیکھنے میں گوگو کا گھر کوئی بڑا سا مشروم معلوم ہوتا تھا۔ ایک دن گوگو صبح کی سیر کو نکلا۔ وہ اُچھلتے کودتے پتھروں پر سے چھلانگیں لگاتا چلا جا رہا تھا کہ اچانک اس کی نظر ایک چھوٹی سی ڈبی پر پڑی۔ یہ کیا ہے؟ گوگو نے حیرت سے دیکھا۔ چوں چوں! یہ ماچس ہے۔ اوپر درخت پر سے آواز آئی۔ گوگو نے سر اُٹھا کر اوپر دیکھا۔ ایک موٹی سی چڑیا اپنے گھونسلے کے اندر بیٹھی کہہ رہی تھی۔ جاری ہے کل رات جو لوگ جنگل سے گزرے تھے وہ یہ ماچس یہیں درخت کے نیچے بھول گئے ہیں۔ ہاں تو! اس سے کیا کرتے ہیں؟ گوگو نے حیرانی سے ڈبی کو ہلایا۔ اس سے آگ لگاتے ہیں۔ میں نے خود دیکھا تھا۔ وہ اس میں سے ایک چھوٹی سی لکڑی کو ڈبی سے رگڑتے ہیں تو آگ کا شعلہ نکلتا ہے۔ چڑیا نے بتایا۔ وہ اب گھونسلے سے نکل کر سب سے نیچے والی شاخ پر آ کر بیٹھ گئی تھی۔ میں بھی اس سے چولہا جلاؤں گا اور گاجر کا سوپ گرم کروں گا۔ آہا! گوگو نے کہا اور تیزی سے چھلانگیں لگاتا واپس چلا گیا۔ اس نے چڑیا کی پوری بات بھی نہ سنی۔ گوگو جب گھر آیا تو اس کی امی گھر پر نہیں تھی۔ وہ ہر روز کی طرح گاجریں لینے بھالو میاں کی دکان پر گئی ہوئی تھیں۔ گوگو خرگوش کچن میں آیا، اس نے ایک چھوٹی سی دیگچی چولہے پر رکھی۔ اس میں کل کا بچا ہوا سوپ تھا۔ گوگو نے ماچس میں سے ایک اسٹک نکالی اور اسے چولہے کے قریب کیا۔ لیکن یہ کیا! چولہا تو آگ پکڑ ہی نہیں رہا تھا۔ اسٹک پر لگی ہوئی آگ گوگو کے ہاتھ پر لگنے لگی تو اس نے گھبرا کر اسٹک کھڑکی سے باہر پھینک دی۔ پھر اس نے دوسری اسٹک نکالی پھر تیسری، چوتھی لیکن چولہا کسی طرح بھی آگ نہیں پکڑ رہا تھا۔ گوگو آگ لگی ہوئی اسٹکس کھڑکی سے باہر پھینکتا رہا۔ تھوڑی دیر بعد دروازے پر دستک ہوئی۔ گوگو نے دروازہ کھولا۔ امی اندر آئیں تو انہیں کچھ جلنے کی بو آئی۔ گوگو! کیا تم کچن میں گئے تھے۔ ہاں۔ نہیں وہ۔ اس نے بتانے کی کوشش کی لیکن خرگوش کی امی بہت جلدی میں تھیں۔ وہ کچن میں تیز قدموں سے آئیں اور جلدی سے سارے چولہے چیک کیے۔ کچھ بھی نہیں چل رہا تھا۔ سب ٹھیک تھا۔ ہاں سوپ والی دیگچی شیلف پر پڑی تھی۔ گوگو! تم سوپ گرم کرنا چاہ رہے تھے؟ گوگو نے کوئی جواب نہ دیا۔ وہ جلدی سے کچن سے باہر چلا آیا۔ اسے کچھ سمجھ نہیں آ رہا تھا کہ وہ امی کو کیسے بتائے۔ امی جب کمرے میں آئیں تو گوگو کمرے میں خاموش بیٹھا تھا۔ امی کے ہاتھ میں سوپ کا پیالہ تھا۔ انہوں نے سائیڈ ٹیبل پر پیالہ رکھا اور کہنے لگیں۔ میرے پیارے بیٹے! میں نے ماچس کھڑکی سے باہر گری ہوئی دیکھ لیں ہیں۔ خدا نہ کرے چولہا جل جاتا تو تمہیں آگ بھی لگ سکتی تھی۔ گوگو یہ سن کر بہت شرمندہ تھا۔ ابھی تم چھوٹے ہو۔ جب تم بڑے ہو جاؤ گے تو خود سے چولہا جلانا سیکھ جاؤ گے۔ خرگوش امی اچانک کچھ سونگھتے ہوئے بولیں۔ یہ۔ ۔ ۔ یہ کیا جلنے کی بو آ رہی ہے۔ اوہ خدایا! امی جلدی سے بھاگتے ہوئے کمرے سے نکل گئیں۔ بچو! اصل میں ہوا یہ تھا جب گوگو خرگوش نے جلتی ہوئی تیلیاں کھڑکی سے باہر پھینکیں تو گھاس میں آگ لگ گئی۔ وہ آگ گوگو کے گھر کی دیواروں تک پہنچی۔ لکڑی دھڑا دھڑ جلنے لگی۔ ہیلو! ہیلو! جلدی پہنچیں ہاتھی میاں! گوگو کی امی ہاتھی میاں کو فون کر چکی تھیں۔ ہاتھی میاں جو جنگل کے فائر بریگیڈ تھے، اپنے کئی ساتھیوں کے ساتھ گوگو کے گھر کے باہر پہنچ گئے۔ وہ اپنی سونڈوں میں تالاب کا بہت سارا پانی بھر کر لائے تھے۔ جلد ہی آگ بجھ گئی۔ سبز دیواریں جل کر سیاہ ہو گئی تھیں لیکن شکر ہے زیادہ نقصان نہیں ہوا تھا۔ گوگو نے امی کے ساتھ مل کر دیوار بنائی۔ بندروں نے بھی ان کی مدد کی۔ لکڑی کاٹ کاٹ کر دی۔ اب کی بار، گوگو نے زرد رنگ کا پینٹ کیا ہے۔ پیارے بچو! اس کہانی سے یہ سبق ملتا ہے کہ کبھی بھی ماچس سے نہ کھیلیں۔ جو کام خطرناک ہو وہ اپنے بڑوں سے کہیں خود کرنے کی کوشش نہ کریں۔ 
آفرین فاطمہگڈو ایک نیک بچہ تھا، جو پڑھائی میں بھی اول آتا تھا۔ پھلوں میں اسے آم بہت پسند ہے۔ گڈو کے گھر والے اس سے بہت خوش تھے۔ گڈو سب کی آنکھ کا تارا ہے۔ گڈو کے کچھ دوست بہت شریر تھے۔ ایک دن اس کے دوست اس کے گھر آئے اور کہا کہ گڈو ہم نے تمہارے لئے آم کھانے کا پروگرام بنایا ہے۔ گڈو ان کی باتوں میں آ گیا۔ وہ اپنی امی سے اجازت لے کر دوستوں کے ساتھ چل پڑا۔ اچانک اس کو اپنی دادی جان کی نصیحت یاد آئی کہ بُرے کام سے ہمیشہ دور رہنا۔ جاری ہے گڈو کے دوست گڈو کو آم کے باغ میں لے گئے اور خوب شرارتیں کیں، اتنے میں اچانک بارش ہو گئی۔ گڈو کے سارے دوست درخت پر چڑھ گئے، لیکن گڈو درخت پر چڑھ نہ سکا۔ اتنے میں باغ کا چوکیدار آ گیا اور کہنے لگا گڈو! تم یہاں پر کیا کر رہے ہو؟ تم تو ایک نیک بچے ہو۔ جی لالہ! یہ میرے دوست اچھے نہیں ہیں۔ لالہ نے کہا پھر ان سے دوستی نہ رکھو۔ تم گھر جاؤ میں ان شرارتیوں کو دیکھتا ہوں۔ گڈو بولا شکریہ لالہ۔ گڈو بارش میں بھیگ گیا۔ جب گھر آیا تو زکام ہو گیا۔ گڈو کو احساس ہو گیا کہ میرے دوست ہمیشہ بُرا راستہ دکھاتے ہیں۔ لہٰذا اس نے توبہ کی کہ آئندہ وہ اچھے لڑکوں سے دوستی رکھے گا۔ 
میرا نام گڑیا ہے اور میں اس وقت ہسپتال کے کوریڈور میں بیٹھی ہوئی ہوں سناٹا ہے، زمین بھی ٹھنڈی ہے ۔ میری اماں پریشان ہوگی میں گھر نہیں گئی مگر کوئی بات نہیں صبح چلی جاؤنگی اماں مارے گی مار کھالونگی۔ مگر گڈو اسے کیسے چھوڑ کر چلی جاؤں مگر آپ کو کیا پتا گڈو کون ہے؟ میں آپ کو بتاتی ہوں گڈو کون ہے؟ گڈو میرا دوست ، ہم راز ہے سب کچھ ہے وہ مجھے بھٹہ لاکر دیتا تھا، قلفی کھلاتا تھا، ڈھیر ساری باتیں کرتا تھا۔ میں آپ کو بتاتی ہوں گڈو میرا دوست کیسے بنا ایک دن اماں نے مجھے سبزی لانے کے لیے بھیجا گڈو اپنے گھر کے باہر ٹافیاں بیچ رہا تھا مجھے ٹافی کھانی تھی میں نے گڈو سے کہا مجھے ٹافی دیدو میں کل پیسے دیدونگی اس نے مجھے ٹافی دے دی اور پیسے بھی نہیں لیے پھر ہم دونوں دوست بن گئے۔ جاری ہے مگر ہمارا علاقہ بہت گندا ہے وہاں جگہ جگہ کچرے کا ڈھیر ہے۔ ہم دونوں پھاٹک کے پاس بیٹھ کر باتیں کرتے تھے گڈو پیسے گنتا تھا اور میں اس سے با تیں کرتی تھی۔ ایک دن ہم دونوں گھر واپس آرہے تھے راستے میں کچرا تھا میں اور گڈو کچرے میں سے بچ کر چل رہے تھے مگر پھر بھی پتا نہیں کیسے گڈو کے پاؤں میں کچرے میں سے کچھ چبھ گیا اور وہ لنگڑا کر چلنے لگا اس کے پاؤں میں سے خون رسنے لگا وہ میں نے اپنے دوپٹے سے صاف کردیا مگر گڈو پھر بیمار رہنے لگا ڈاکٹر کہتے ہیں اسے ایڈز ہے وہ مرجائے گا ۔ ایسا کیسے ہوسکتا ہے گڈو مرجائے۔ میں ٹھنڈے فرش پر بیٹھ کر دعا کر رہی ہوں میری دعا قبول ہوگی گڈو نہیں مرے گا۔ ۔ پیارے بچو! آپ بھی کہے نہ گڑیا کا گڈو زندہ رہے گا اسے کچھ نہیں ہوگا۔ ہاں ! شاید گڈو زندہ رہے ۔ 
خواجہ شمس الدین عظیمی پیارے بچو! یمن میں ایک قبیلہ آباد تھا، جس کا سردار حاتم طائی تھا۔ اس کی سخاوت سے دنیا کا ہر شخص واقف تھا۔ آج ہم آپ کو حاتم طائی کی سخاوت کا ایک قصہ بتاتے ہیں۔ کہتے ہیں کہ روم کے بادشاہ کے دربار میں ایک دن حاتم طائی کی سخاوت کا تذکرہ ہوا۔ ایک شخص نے بتایا کہ حاتم طائی کے پاس عمدہ نسل کا ایک گھوڑا ہے۔ وہ خوبصورت اتنا ہے کہ جو بھی دیکھتا ہے اس کی تعریف کیے بغیر نہیں رہتا۔ حاتم طائی کی تعریف سن کر بادشاہ نے کہا جب تک کسی آدمی کو آزمایا نہ جائے اس وقت تک اس کے بارے میں کوئی رائے قائم کرنا عقل کے خلاف ہے۔ بادشاہ نے وزیر سے کہا کہ تم جاؤ اور حاتم طائی کی سخاوت کے بارے میں ہمیں معلومات فراہم کرو اور اس سے کوئی ایسی چیز طلب کرو جو اس کے لئے سب سے زیادہ عزیز اور سب سے زیادہ قیمتی ہو۔ جاری ہے آپ اس سے اس کا تیز رفتار گھوڑا طلب کریں۔ بادشاہ کو درباری کی یہ بات پسند آئی۔ اس نے وزیر سے کہا کہ تم حاتم طائی کے پاس جاؤ اور اس سے اس کا گھوڑا مانگو اگر وہ گھوڑے کا ایثار کر دیتا ہے تو حاتم طائی یقینا سخی ہے۔ وزیر اور بادشاہ کے درباری سفر طے کرتے ہوئے رات کے وقت حاتم طائی کے گھر پہنچے جس وقت یہ لوگ وہاں پہنچے موسلا دھار بارش ہو رہی تھی۔ گھپ اندھیرے میں بادلوں کی گرج چمک ماحول کو خوفناک بنا رہی تھی۔ ایسے خراب موسم میں گھر سے نکلنا اور مہمانوں کے کھانے کا انتظام کرنا بڑا مشکل کام تھا لیکن حاتم طائی نے میزبانی کا حق ادا کیا اور مہمانوں کی تواضع اور آرام و آسائش کا پورا پورا انتظام کیا۔ دسترخوان پر لذیذ بھنا ہوا گوشت کھا کر مہمان خوش ہو گئے اور سفر کی تھکان اُتارنے کے لئے آرام سے گہری نیند سو گئے۔ صبح کے وقت بارش تھم چکی تھی اور فضا صاف ہو گئی تھی۔ درخت دھلے ہوئے اور ٹھنڈی ہوا چل رہی تھی۔ ناشتے کے دوران وزیر نے مہمان نوازی کا شکریہ ادا کیا اور کہا کہ ہمارے بادشاہ کے سامنے آپ کے گھوڑے کی بہت تعریف کی گئی ہے۔ بادشاہ چاہتا ہے کہ آپ اپنا گھوڑا ان کی خدمت میں نذر کر دیں۔ وزیر کی بات سن کر حاتم طائی افسوس کے ساتھ ہاتھ ملنے لگے اور افسردہ لہجہ میں کہا کہ اگر آپ گھوڑا لینے آئے تھے تو یہ بات آتے ہی مجھے بتا دینی چاہئے تھی لیکن اب میں مجبور ہوں اس لئے کہ میرا پیارا گھوڑا اس دنیا میں نہیں ہے۔ پوری رات طوفانی بارش برستی رہی میرے لئے ممکن نہیں تھا کہ اتنے سارے لوگوں کے کھانے کا انتظام کر سکوں، یہ بھی ممکن نہ تھا کہ گاؤں سے ضیافت کے لئے کوئی جانور منگوا سکتا، لہٰذا میں نے گھوڑے کو ہی ذبح کر دیا اور اس کا بھنا ہوا گوشت دسترخوان کی زینت بن گیا۔ وزیر حاتم طائی کی یہ بات سن کر حیران رہ گیا۔ بادشاہ کو جب یہ سارا واقعہ سنایا گیا تو بادشاہ نے بھی حاتم طائی کی سخاوت کی تعریف کی۔ 
آمنہ غفار رات کو ثناء کی نظر آسمان پر پڑی تو ستارے خوب چمک رہے تھے۔ وہ کچھ دیر تو انہیں دیکھتی رہی، پھر اپنے ابو سے پوچھا ابو جان! یہ ستارے رات کو ہی کیوں چمکتے ہیں؟ ابو جان نے جواب دیا یہ ستارے تو دن میں بھی چمکتے ہیں۔ ثناء نے حیران ہو کر کہا لیکن دن میں تو ستارے دکھائی نہیں دیتے۔ ابو نے کہا دن میں سورج کی روشنی میں ہمیں یہ نظر نہیں آتے۔ اصل میں سورج کہیں نہیں جاتا البتہ ہماری زمین جب اس کے گرد چکر لگاتی ہے تو زمین کا جو حصہ سورج کے سامنے آ جاتا ہے، وہاں دن ہو جاتا ہے اور زمین کا جو حصہ سورج کے سامنے نہیں ہوتا، وہاں رات ہو جاتی ہے۔ ثناء بولی ابو رات کے وقت چاند بھی تو ستاروں کی طرح چمکتا ہے، پھر یہ ان سے اتنا بڑا کیوں نظر آتا ہے؟ ابو نے بتایا چاند ہماری زمین کے بہت نزدیک ہونے کی وجہ سے بڑا دکھائی دیتا ہے، جب کہ ستارے زمین سے بہت زیادہ فاصلے پر ہوتے ہیں، اس لیے یہ روشنی کے چھوٹے چھوٹے نقطے دکھائی دیتے ہیں۔ جاری ہے اصل میں ستارے چاند سے اور خود ہماری زمین سے کئی گنا بڑے ہوتے ہیں۔ ہماری زمین ایک سیارہ ہے اور چاند اس کا ذیلی سیارہ ہے۔ سیاروں کی اپنی روشنی نہیں ہوتی بلکہ وہ ستاروں سے روشنی لے کر چمکتے ہیں۔ ہماری زمین سورج کے گرد اپنے مدار میں ہر وقت گھومتی رہتی ہے اور اپنا ایک چکر تقریباً دنوں میں مکمل کرتی ہے جو ایک شمسی سال کہلاتا ہے۔ اسی طرح چاند بھی ہماری زمین کے گرد تقریباً دن میں اپنا ایک چکر مکمل کرتا ہے۔ چاند کی گردش کے مطابق بارہ مہینوں میں ایک قمری سال مکمل ہوتا ہے۔ چاند سورج کی روشنی کو منعکس کر کے زمین تک پہنچاتا ہے۔ گردش کے دوران چاند کے جتنے حصے پر سورج کی روشنی پڑتی ہے ہمیں چاند کی اتنی ہی شکل دکھائی دیتی ہے۔ اسی لیے چاند کبھی چھوٹا اور کبھی بڑا دکھائی دیتا ہے۔ دن بعد چاند مکمل روشن ہو جاتا ہے۔ پہلی تاریخ کے چاند کو ہلال اور چودھویں کے چاند کو بدر کہتے ہیں۔ ثناء کو یہ سب کچھ بہت دلچسپ لگا۔ وہ بہت غور سے ابو کی باتیں سن رہی تھی۔ ابو نے مزید دلچسپ معلومات بھی فراہم کی اور بتایا کہ سورج جو نظام بناتا ہے، اسے نظام شمسی کہتے ہیں۔ سورج اس نظام شمسی کا مرکز ہے۔ یہ وسیع و عریض دنیا اللہ تعالیٰ نے بنائی ہے اور اسی سے ہمیں اللہ تعالیٰ کی قدرت کا اندازہ ہوتا ہے۔ ثناء نے ابو کا شکریہ ادا کیا کہ انہوں نے اسے بہترین معلومات فراہم کیں۔ 
ڈاکٹر طارق ریاض اسلم رات بھر بستر پر کروٹیں بدلتا رہا، لیکن نیند اس سے کوسوں دور رہی۔ آخر خدا خدا کر کے ہر سُو اُجالا پھیلا تو اس نے بستر چھوڑا اور مزدوری پر جانے کی تیاری کرنے لگا۔ مناسب آرام نہ ملنے کی وجہ سے اس کی طبیعت بوجھل تھی اور مزاج چڑچڑا تھا۔ اسلم! آج تم توجہ سے کام نہیں کر رہے، خیریت ہے! ٹھیکے دار نے اسے سست ہوتے دیکھ کر پوچھا۔ اسلم نے سچ سچ بات کر ڈالی۔ ٹھیکے دار پوری بات سن کر بولا تمہارے ہاتھوں کا قصور ہے، جو خود کو روک نہ سکے اور تمھیں زیادہ کھانا کھلا دیا۔ ٹھیکے دار بات کر کے آگے بڑھ گیا، جبکہ اسلم کچھ سوچ کر اپنے ہاتھوں سے مخاطب ہوا تمہاری وجہ سے میری نیند خراب ہوئی۔ ہاتھوں نے گلے شکوے سنے تو جھٹ بولے ہمارا کوئی قصور نہیں۔ جاری ہے تم نے اپنی مرضی سے ڈٹ کر کھایا۔ بھلا ہم کیا کرتے۔ اب شامت مرضی کی آ گئی اے دل! یہ سارا کیا دھرا تمہارا ہے۔ اگر تم چاہتے تو ہاتھوں کو زیادہ کھلانے سے روک سکتے تھے۔ اسلم نے دل کو کھری کھری سناتے ہوئے کہا۔ دل بھلا کب خاموش رہتا ہے۔ یہ پیدائش سے موت تک بغیر تھکے دھڑکتا ہے، کیونکہ دل کے عضلات جنھیں کہا جاتا ہے، عمر بھر نہیں تھکتے۔ دل نے گہری سانس لی اور بولا اب بھلا میرا کیا گناہ! میرے پاس کام بہت ہے۔ میرے دائیں جانب سارے جسم سے خون صاف ہونے کے لئے آتا ہے اور پھیپھڑوں سے آ کر پورے جسم کو مہیا کیا جاتا ہے۔ مجھے فرصت کہاں کہ اس طرح کے کام کروں! دل نے اپنی صفائی دیتے ہوئے کہا اور بات ختم کرتے کرتے ذمے داری معدے پر ڈال دی۔ معدہ بھی اب تک کی پوری گفتگو سن چکا تھا۔ اپنی برائی سن کر بھڑک اُٹھا اچھا جی! کوئی نہ ملا تو ملبہ مجھ غریب پر ڈال دیا۔ میں ساری باتیں سن چکا ہوں۔ میری کوئی غلطی نہیں۔ جیسے جیسے غذا معدہ میں پہنچتی رہی میری دیواروں سے متعدد رطوبتیں خارج ہو کر ہاضم کرتی رہیں۔ بے تحاشا کھانے کے باوجود میں خوراک ہضم کرنے میں لگا رہا۔ ساری رات آرام نہیں کر سکا۔ دو وقت کا کھانا ایک بار کھانے کے بعد چہل قدمی نہ کرنے کی وجہ سے یہ گڑبڑ ہوئی۔ پروٹین کو میں نے ہضم کیا، جب کہ چکنائی چھوٹی آنت میں ہضم ہو کر بدن میں جذب ہوئی۔ اب اس سارے معاملے میں ہماری کوئی ذمے داری نہیں۔ میرے خیال میں دانتوں کی شرارت ہے۔ معدہ نے اسے اچھی خاصی سنا دی تھیں۔ اسلم کا دھیان جھٹ دانتوں کی طرف گیا۔ دانت بھلا کب اپنی بُرائی سن سکتے تھے، گنتی میں تھے اور اکثریت میں تھے۔ سامنے والا دانت ذرا ناراضی سے کہنے لگا جناب عالی! ہم ایسا ویسا کوئی کام نہیں کرتے۔ ہمیں جو چبانے، کھانے، پینے کو ملتا ہے، پوری محنت اور لگن سے خوراک کے بڑے بڑے ٹکڑوں کو چھوٹے ذرات میں تبدیل کر کے لعابِ دہن کی مدد سے خوراک کی نالی کی جانب دھکیل دیتے ہیں۔ نیند نہ آنے کا سبب ہماری وجہ سے نہیں! دانتوں نے متحد ہو کر کہا۔ یہ تعداد میں زیادہ اور مضبوط تھے۔ انھوں نے آنکھوں کو قصوروار ٹھہریا اور خاموش ہو گئے۔ اسلم اب تک ہر طرح کی صفائیاں سن کر اُکتا گیا تھا۔ وہ ناراضی سے آنکھوں سے مخاطب ہوا لو! اب تم ذمے دار ہو۔ اگر تم وقت سے بند ہو جاؤ تو بھلا نیند کا مسئلہ نہ ہو۔ آنکھیں دو تھیں، فوراً متحد ہو کر یک زبان بولیں واہ جی واہ! ساری رات ہمیں زبردستی دبا دبا کر بند کرنے کی کوشش کرتے رہے۔ پروردگار عالم نے رات آرام کے لئے پیدا کی ہے، لیکن افسوس کسی کا گناہ ہمارے سر پہ تھوپا جا رہا ہے۔ ساری رات کروٹیں بدل بدل کر ہمیں زبردستی بند کیا گیا۔ ہماری پلکوں کا کام آنکھوں کی حفاظت کرنا ہے۔ وہ کام ہم کرتے رہے۔ ہمارا کوئی قصور نہیں۔ یہ سب دماغ کا کیا دھرا معلوم ہوتا ہے۔ او میاں! کیا بات ہے! کہاں غائب ہو! جلدی جلدی کام مکمل کرو۔ تنخواہ کام کی ملے گی، بیٹھنے کی نہیں۔ ٹھیکے دار برہم ہو کر بولا۔ اسلم جو جسم کے اعضاء سے جھگڑنے میں مصروف تھا، خیالوں کی دنیا سے نکلا اور کام شروع کر دیا، جبکہ جسم کے تمام اعضاء ہنسی مذاق میں لگ گئے۔ وہ جانتے تھے کہ جو شخص فطرت کے قوانین سے دوستی نہیں رکھتا، وہ اسی طرح نقصان اُٹھاتا ہے۔ اس معاملے میں یہ ہوا کہ زبان کا خیال کسی کو نہ آیا، جس نے ذائقے کا لالچ دے کر اسلم کو زیادہ کھلا دیا اور دل و دماغ کو ماؤف کر دیا۔ حقیقت میں سب سے بڑا اور بنیادی جرم تو اسی کا تھا۔ 
سبیقہ جاوید غربت انسان کو اس قدر مجبور اور خود غرض بنا دیتی ہے کہ وہ چاہ کر بھی دوسروں کی مدد نہیں کر سکتا اور اپنی حقیقت چھپانے کیلئے لاکھ جتن کرنے کے باوجود ندامت و شرمندگی اُس کا مقدر بن جاتی ہے۔ یہ واقعہ بھی اسی حقیقت کا آئینہ دار ہے۔ میں سوچتے سوچتے تھک گئی ہوں مگر میری سمجھ میں کچھ نہیں آرہابعض باتیں، انسان یونہی روا داری میں کہہ دیتا ہے جن کا کوئی مطلب بھی نہیں ہوتا، اب فون پر ناصرہ فرسٹ کزن نے اپنے گھر کے پانی کا رونا رویا کہ آج چار دن ہو گئے، پانی نہیں آرہا، تو میں نے یونہی برسبیل تذکرہ کہہ دیا ارے ہمارے گھر آجاتیں، اس کا مطلب قطعاً یہ نہیں تھا کہ وہ میرے گھر آجائے ۔ میاں صاحب دفتر سے دیر سے آرہے ہیں، کیسے آجاتی، مجھے عادت ہے روز نہانے کی ، ایمان سے اتنی پریشان ہوں کہ بتا نہیں سکتی۔ جاری ہے اس نے مزید پریشانیاں گنوائیں۔ افوہ، رکشہ کرکے آجاتیں، گھر دور ہی کتنا ہے، صرف ایک ہی بلاک کا تو فرق ہے۔ میں پان چباتے ہوئے خوشدلی سے باتیں بگھار رہی تھی۔ نہیں آپا، چھوٹے چھوٹے بچوں کے ساتھ کہاں گھر سے نکلا جاتا ہے، کوئی گھر میں بڑا بوڑھا ہوتا تو بچے سپرد کرکے واقعی آبھی جاتی۔ ہاں، یہ بات تو ہے۔ میں اطمینان سے ہاں میں ہاں ملا رہی تھی، ویسے بھی مجھے کون سا ایسا قلق تھا، اس کے گھر میں بے شک سال بھر پانی نہ آتا، میری بلا ہے۔ ابھی میں فون کرکے بستر پر لیٹی اخبار ہی دیکھ رہی تھی کہ بچوں نے شور مچایا کہ ناصرہ خالہ آگئیں۔ ارے، کیسے آگئیں۔ ابھی تو فون کرکے نمٹی ہوں، خواہ مخواہ ہی آگئیں۔ بچوں کے جھوٹ پر مجھے غصہ آرہا تھا۔ مگر سامنے ناصرہ کو دیکھ کر واقعی ہکا بکا رہ گئی، وہ ہاتھ میں اپنے کپڑوں کا جوڑا پکڑے ہنستی ہوئی اندر آگئی تھیں۔ آپ سے فون کرکے ہی فارغ ہوئی تھی کہ امی اور باجی آگئیں، تب ان کو بیٹھا کر میں فوراً ہی آگئی، رکشہ بھی فوراً مل گیا۔ اچھا بیٹھو۔ میں نے تیزی سے جا کر، غسل خانے کی ٹوٹی ہوئی چٹخنی لگائی، بند شاور کو سوئیوں سے کھولا، چکنا ڈونگا، سرف سے دھویا۔ پٹرے ڈھونڈ کر رکھ، ٹوٹے ہوئے نل کو کپڑے سے باندھا، منٹوں میں اس ہنگامی صورتحال سے نمٹ کر میں نے ناصرہ سے کہاجاؤ بھئی پہلے نہا لو۔ مجھے معلوم تھا کہ وہ نہاتے ہی تولیے کی فرمائش کرے گی ، اور اس فرمائش سے مجھے ہمیشہ کی چڑ ہے۔ پتہ نہیں یہ کس نے ایجاد کیا ہے۔ میں تو کتنے ہی خرید لوں، کبھی مل کر نہیں دیتا، آج بھی یہی ہوا کہ ناصرہ کو غسل خانے میں بھیج کر ساری الماریاں، ایک تولیے کے لئے کھوج ڈالیں مگر وہ تو یوں غائب تھا جیسے گدھے کے سر سے سینگ۔ امی تولیہ کہیں نہیں ہے۔ سارے بچے، علیحدہ یوں انکار میں سر ہلا رہے تھے، جیسے کہ کبھی انہوں نے تولیے کی شکل ہی نہ دیکھی ہو۔ صبح تمہارے پاپا، جس سے اپنے جوتے صاف کرکے گئے تھے، وہی ڈھونڈ لو۔ تمہارے چاچا نے اپنی گاڑی بھی حسب عادت تولیے سے چمکائی ہو گی، وہ تولیہ کہاں ہے؟ صبح، کھانے کی میز پر گری ہوئی چائے بھی تولیے سے صاف کی گئی تھی، وہ بھی نظر نہیں آرہا۔ اللہ بھابھی، وہ سب میلے تولیے تو میں نے میلے کپڑوں میں باندھ دیئے تھے، آج دھوبن آئے گی نا۔ میری چھوٹی نند، اس ہنگامی صورتحال کو دیکھ کر دور کی کوڑی لائی۔ ٹھیک ہے، میلے کپڑوں میں سے کوئی قدرے صاف تولیہ نکالو، ناصرہ نہا کر تولیہ مانگے گی تو کیا دوں گی۔ میں نے اپنی نند نوشین کو مشورہ دے کر، کمرے میں قدم رکھا، ابھی کنگھا ڈھونڈنے کا سلسلہ بھی سر کرنا تھا کہ معلوم ہوا کہ ناصرہ تو نہائے بغیر ہی باہر آگئیں۔ ارے نہائیں کیوں نہیں؟ میں نے اپنے اندرونی صدمات کو چھپاتے ہوئے کہا کہ کہیں وہ تولیہ ڈھونڈنے کی مشکلات میرے چہرے سے نہ پڑھ لے۔ ارے آپا، آپ کے غسل خانے میں نہانا تو بڑے دل گُردے کا کام ہے، دروازہ ایک جھٹکے سے آپ ہی آپ کھل گیا، چٹخنی لگانے کی کوشش کی تو ہاتھ میں آگئی، نل کی ٹونٹی کھولی تو دوسرا نل کھل گیا، بڑی مشکل سے اپنا دوپٹہ ٹھونس کر نل کا پانی بند کیا۔ ناصرہ کے چہرے پر ندامت کے آثار آگئے جیسے یہ نقصانات اسی کے طفیل وجود میں آئے ہوں۔ چلو کوئی بات نہیں مگر تم بالٹی بھر کے ہی نہا لیتیں۔ میں نے چہرے سے پسینہ پونچھتے ہوئے کہا۔ شاید نہا بھی لیتی مگر جیسے ہی میں پٹرے پر بیٹھی ، وہ کھٹ سے ٹوٹ گیا۔ وزن بھی بہت بڑھ گیا ہے نا میرا۔ وہ مارے خجالت کے آنکھیں نہیں ملا رہی تھی اور میں دل ہی دل میں ہنس رہی تھی کہ ٹوٹے ہوئے پٹرے کے پیر کو میں نے بچے کی ببل گم سے چپکا کر رکھا تھا ۔ بس اب چلوں گی میں۔ وہ خفت سے ہنسی اور چلتے وقت بچوں کے ہاتھ میں پچاس کا نوٹ الگ رکھا کہ جلدی میں کچھ لا نہیں سکی تھی۔ اور میں اس کے جانے کے بعد یہ سوچ رہی ہوں کہ وہ کہیں یہ سب صورتحال جان کر تو پیسے نہیں دے گئی کہ ٹوٹی ہوئی چیزوں کی مرمت کروا لو۔ 
فرح انیس رات کا کھانا تیار کرکے میں فارغ ہوئی تو باورچی خانے سے نکلتے ہوئے میری نظر دیوار پر لگی گھڑی پر پڑی اُف اتنی دیر ہو گئی میں نے جلدی سے سامنے صوفے پر پڑی چادر اُٹھا کر اوڑھی اور گھر کی چابی پرس میں ڈال کر گھر سے نکل گئی راستے میں ہی مغرب کی اذان شروع ہو چکی تھی بچے کہیں گے آج مما ہمیں ٹیوشن سے لینا ہی بھول گئی میں سوچتی ہوئی تیز تیز قدموں سے ان کے ٹیوشن سینٹر کی جانب بڑھ گئی۔ مما آپ نے اتنی دیر لگا دی سات سالہ ریحان شکایتی نظروں سے مجھے دیکھتے ہوئے بولا جبکہ چھ سالہ انعم بھی منہ پھلائے چل رہی تھی مجھے اس کا منہ دیکھ کر بے ساختہ ہنسی آگئی۔ اچھا سوری بابا آئندہ خیال رکھوں گی ایسی غلطی دوبارہ نہیں ہو گی۔ ہم تب مانیں گے آپ کی بات جب آپ ہمیں ہفتے کو نانو کے گھر رہنے دیں گی انعم ریحان کی شرط پر میں نے ہنس کر حامی بھر لی۔ جاری ہے جلدی چلو تم لوگوں کے بابا بھی گھر آنے والے ہونگے میں دونوں کا ہاتھ پکڑ کر سامنے والی گلی میں داخل ہو گئی یہ راستہ شارٹ کٹ تھا ادھر سے جلدی گھر آ جاتا تھا ویسے تو میں روڈ سے ہی جاتی تھی، زیادہ تر اس گلی سے گزرتے ہوئے کتراتی تھی۔ اُف مما یہ کتنا ڈراؤنا گھر ہے اس کو دیکھ کر ڈر لگ رہا ہے ریحان ہاؤس نمبر کو دیکھتے ہوئے بولا جو بلکل اندھیرے میں ڈوبا ہوا تھا عجیب وحشت برس رہی تھی اس کی بات پر میں دونوں بچوں کو لے کر جلدی سے آگے بڑھ گئی رات کام سے فارغ ہو کر بستر پر لیٹی تو بے ساختہ نظروں کے سامنے وہ گھر آگیا اس گھر سے میرا ماضی جڑا ہوا تھا۔ میں آہستہ آہستہ اپنے بیتے ماضی کو سوچنے لگی۔ میرا نام علینہ ہے ہم تین بہنیں اور ایک بھائی ہیں میرے بابا آرمی میں ہوا کرتے تھے جبکہ اماں سادہ سی گھریلو خاتون تھیں۔ میں انٹر میں تھی تو بابا نے اماں کی خواہش پر بڑا گھر لے لیا کیونکہ جس گھر میں ہم تھے وہ گھر ہمیں کافی چھوٹا پڑ رہا تھا جس دن بابا نے نیا گھر لیا ہم سب بہن بھائی بہت خوش تھے دو منزلہ یہ بنگلہ نہایت خوبصورت تھا نیچے والے حصے میں تین بیڈ روم بڑا سا ٹی وی لاؤنج اور ڈرائنگ روم اور باورچی خانہ تھا جبکہ اوپری حصے میں دو بیڈ روم ٹی وی لاؤنج اور ایک اسٹڈی روم تھا۔ چھوٹا سا باغیچہ تھا جس میں نیم اور بیر کے درخت لگے تھے اور کار پورچ اتنا تھا کہ ایک گاڑی کھڑی ہو جائے۔ میری بڑی بہن مہرین جو مجھ سے دو سال بڑی تھی اور پھر اس سے چھوٹی ثنا جو ایک سال بڑی تھی پھر میں تھی اور سب سے چھوٹا ہمارا بھائی جو اس وقت ساتویں جماعت میں تھا۔ ہم تینوں بہنوں نے اوپر والے بیڈ روم لیے جبکہ نیچے حارث اماں بابا کے ساتھ رہتا تھا ہم تینوں بہنیں چونکہ کافی ڈرپوک ہیں تو ہم ایک ساتھ ایک بیڈ روم میں سوتی تھیں۔ جس دن ہم شفٹ ہوئے اس دن کافی تھکن ہو گئی تھی رات گئے تک سامان وغیرہ سمیٹ کر فارغ ہوئے۔ باقی کا کام اب کل کر لینا اب جاؤ تم لوگ بھی سو جاؤ کھانے سے فارغ ہوئے تو امی بولیں تو ہم تینوں بہنیں اوپر آکر لیٹ گئیں۔ تھکن اس قدر تھی کے لیٹتے ہی نیند آگئی ابھی سوئے زیادہ دیر نہیں ہوئی تھی کہ مجھے نیند میں ایسا لگا کہ کوئی باہر دروازہ بجا رہا ہے میں نے اُٹھ کر دروازہ کھولا تو سامنے کالی بلی کھڑی مجھے گھور رہی تھی اس کو دیکھ کر میری بے ساختہ چیخ نکل گئی میری چیخ پر میری بہنیں گھبرا کر اُٹھ گئیں کیا ہو گیا سب خیر تو ہے مہرین نے میرے پاس آکر پوچھا۔ تم بلی سے ڈر گئیں۔ اس نے حیرت سے بلی کو دیکھتے ہوئے کہا اور میں شرمندہ ہو کر واپس بستر پر آکر لیٹ گئی۔ ہفتے کی رات ہم تینوں بہنیں رات دیر گئے تک جاگ کر باتیں کرتی رہیں یہی کوئی رات کے دو بجے ہونگے ہمیں ایسا لگا باہر ٹی وی لاؤنج سے باتوں کی آواز آ رہی ہے اس وقت کون ہو سکتا ہے ہم بولتے ہوئے کمرے کا دروازہ کھول کر جیسے ہی باہر آئے تو ایسا معلوم ہوا جیسے یہ باتوں کی آواز باورچی خانے سے آ رہی تھی باورچی خانے میں ہم نے جھانکا تو وہ کالی بلی سامنے کا ونٹر پر بیٹھی نظر آئی ہمیں دیکھ کر اس نے چھلانگ لگائی اور سامنے کمرے میں گھس گئی ہم ابھی سمجھ نہیں پائے تھے کہ یہ ہوا کیا پھر ہماری نظر سامنے جلتے چولہے پر پڑی ایسی خوشبو آرہی تھی کہ جیسے کچھ پک رہا تھا لہرین نے آگے بڑھ کر چولہا بند کیا ہم تینوں ہی گھبرا سے گئے تھے اس بات کا ذکر ہم نے اگلے دن امی سے کیا جس پر وہ اُلٹا ہمیں ڈانٹنے لگیں کہ جلدی سویا کرو۔ اتوار خالہ اپنی فیملی کے ساتھ ہم سے ملنے آگئی تھیں رات دیر تک وہ اپنے گھر گئیں تو نیچے ٹی وی لاؤنج میں رکھے تخت پر بیٹھے ہم تینوں بہنیں اور امی باتیں کر رہے تھے جبکہ ابو اور حارث سونے جا چکے تھے کہ امی کی نظر لاؤنج سے جاتی سیڑھیوں پر پڑی ارے علینہ بیٹا اوپر دیکھو کوئی بچہ رہ گیا خالہ کے چھوٹے چھوٹے بچے تھے کافی شرارتی سے امی کو لگا کہ کوئی بچہ اوپر نہ رہ گیا ہو امی کی بات پر ہماری نظر بھی اوپر کی جانب جاتی سیڑھیوں پر اُٹھی تو دیوار پر چھوٹے بچے کا سایہ نظر آیا میں نے اُٹھ کر اوپر جا کر دیکھنے لگی مگر وہاں کوئی بھی نہیں تھا جس پر میں خوفزدہ ہو کر تیزی سے نیچے آگئی جب میں نے امی کو بتایا کہ اوپر تو کوئی بھی نہیں تو امی بھی چپ سی ہو گئیں۔ ہم سب ہی حیران تھے کہ جب اوپر بچہ نہیں تھا تو وہ سایہ کس کا تھا کچھ دنوں بعد بات آئی گئی ہو گئی۔ ہم سب گھر والوں کو کزن کی شادی میں اسلام آباد جانا تھا دو ہفتوں بعد ہم واپس جب گھر آئے تو بڑی عجیب حیرت ہوئی پورا گھر شیشے کی مانند چمک رہا تھا ایسا لگ رہا تھا کہ روز گھر کی صفائی ہوتی رہی ہو ہمیں یہ سب دیکھ کر بڑی حیرانی ہو رہی تھی بلکہ حارث بولا ایسا لگتا ہے روز کام والی آکر کام کرکے جاتی تھی۔ میں منہ دھونے کی غرض سے غسل خانے میں گئی تو غسل خانے کا گیلا فرش دیکھ کر مجھے حیرت کا دھچکا لگا ایسا لگ رہا تھا جیسے کسی نے غسل خانہ استعمال کیا ہو۔ پھر تو یہ معمول بن گیا گھر کے افراد گھر سے باہر ہوتے تو غسل خانہ بھی استعمال ہوتا اور باورچی خانے میں بھی رات گئے کھٹر پٹر کی آوازیں آتیں ہم لوگوں کو وہ کالی بلی مستقبل گھر میں گھومتی ہوئی نظر آتی۔ ہم لوگ اب آہستہ آہستہ ان باتوں کے جیسے عادی ہوتے جا رہے تھے جب وہ ہولناک واقعہ رونما ہوا۔ جس کے بعد ہم نے فوراً وہ گھر چھوڑ دیا۔ رات کے کسی پہر امی کی آنکھ کھلی تو انہیں محسوس ہوا کہ چھت پر کوئی ہے وہ سمجھیں ہم بہنیں سونے کے بجائے گپوں میں مصروف ہیں وہ دبے قدموں سے چھت پر آئیں وہاں گول دائرے میں دس بارہ عجیب شکل والوں کو بیٹھے دیکھا وہ منظر اتنا خوفناک تھا کہ امی بے ہوش ہو گئیں فجر کی نماز کے لئے جب ابو اُٹھے اور امی کو کمرے میں نا پا کر لاؤنج میں آئے تو انہیں سیڑھیوں پر امی اوندے منہ پڑی نظر آئیں۔ ہوش میں آنے پر جب امی نے رات والا منظر بتایا تو ابو نے فوراً فیصلہ کر لیا کہ یہ گھر چھوڑ دینا مناسب ہے اس سے پہلے کہ کوئی بڑا نقصان ہو تا ہم نے وہ گھر چھوڑ دیا۔ آج اتنے برس گزر جانے کے بعد بھی سوچو تو خوف کی سرد لہر ہمارے جسموں میں ڈور جاتی ہے کہ ہم چھ ماہ جس کو بلی سمجھتے رہے درحقیقت وہ ایک جن تھا۔ 
مریم فیاض انسان کو زندگی میں سچے رشتوں کی اشد ضرورت ہوتی ہے اور ان رشتوں میں اگر خلوص اور محبت ہوتو ان سے بڑھ کر کوئی نعمت نہیں ہوتی لیکن لالچ اور غرض ان رشتوں کو بوجھ بھی بنا دیتی ہے۔ اللہ تعالیٰ کے فضل وکرم سے عابد ایک تعلیم یافتہ بر سر روزگار اور با شعور انسان ہے۔ اس کے والدین فوت ہو چکے تھے اور وہ اپنے بڑے بہن بھائیوں کے ساتھ مقیم تھا لیکن وہ ان پر بوجھ ہر گز نہ تھا کیونکہ اس کا اپنا کاروبار بڑے اچھے انداز میں چل رہا تھا بلکہ اس سے اس کے بھائی اور بھابی کو بڑافائدہ حاصل تھا ۔ وہ تو ان کے لئے سونے کی چڑیا ثابت ہو رہا تھا پھر وہ اسے کیسے جانے دیتے۔ اس کی بھابی نے اس مرغی سے روزانہ سونے کا انڈا حاصل کرنے کا پروگرام بنایا، اس نے عابد کے لئے اپنی بہن کا رشتہ پیش کر دیا۔ جاری ہے لڑکی قبول صورت تھی اور خاندان بھی مناسب تھا اس لئے انکار کی بظاہر کوئی وجہ نہیں بنتی تھی لیکن عابد اس رشتہ کے پیچھے چھپی اصل غرض وغایت کو سمجھ گیا تھا۔ وہ سمجھتا تھا کہ جس رشتہ کی بنیاد لالچ پر رکھی گئی ہو وہ کسی صورت کا میاب نہیں ہو سکتا۔ اس لئے اس نے اس رشتے سے انکار کر دیا۔ جب شادی کے لئے گھر والوں کا اصرار بڑھا تو اس نے اپنے پاس کام کرنے والی ایک بیوہ سے شادی کرلی کیونکہ وہ اس کے حسن اخلاق اور بلند کردار سے واقف تھا۔ وہ جانتا تھا کہ اس محنت کش خاتون کو اس کی دولت یا جائیداد سے قطعی کوئی دلچسپی نہیں بلکہ وہ تو محنت مزدوری کرکے اپنا اور اپنے بچوں کا پیٹ پالنا اور تن ڈھانپنا چاہتی تھی۔ جب عابد نے اس سے شادی کی تو سارا جہان دشمن ہو جانے والا معاملہ ہوا۔ شروع میں جب گھر والوں کی طرف سے ہی مخالفت کی گئی تو اس نے سوچا کہ معاملہ آہستہ آہستہ حل ہو جائے گا لیکن مخالفت روز بروز بڑھتی جارہی تھی اور پھر اس روز روز کی بک بک جھک جھک سے تنگ آکر اس نے اپنا کاروبار سمیٹا اور کراچی آگیا۔ کراچی آتے وقت اس کے ذہن میں بہت سے خدشات اور دسو سے تھے۔ اس نے تمام اندیشے نظر انداز کرتے ہوئے اللہ پر تو کل کیا۔ کراچی آکر اسے احساس ہوا کہ وہ منی پاکستان میں آگیا ہے۔ یہاں پٹھان بھی ہیں اور پنجابی بھی، مکرانی بلوچ بھی ہیں تو سرائیکی بھی، سندھی بھی ہیں اور کشمیری بھی ، بہاری بھی اور مشرقی پاکستان سے تعلق رکھنے والے افراد بھی ، بریلوی بھی اور دیو بندی بھی ، شیعہ بھی اور سنی بھی ۔ غرض ہر علاقہ، ہر زبان کا بولنے والا اور ہر مسلک کافردموجود ہے۔ اسے ایسے لگا جیسے وہ ایک مہر بان ماں کی گود میں آگیاہو۔ یہاں اس کا کاروبار بھی خوب پھلا پھولا۔ اسے تو ایسے لگا کہ کراچی وہ مہربان اور شفیق شہر ہے کہ اگر یہاں کوئی مٹی لے کر بھی بیٹھے تو شام سے پہلے پہلے اسے بیچ کر اُٹھے۔ اس غریب پر ور اور فراخ دل شہر نے اللہ ہی بہتر جانتا ہے کہ کتنوں کے لئے اپنے بازو وا کئے ہوئے تھے۔ مزار قائد سے مزار عبداللہ شاہ غازی تک اس کے دن بھر میں کئی چکر لگتے اور وہ یہ دیکھ کر خوش ہوتا کہ یہاں کوئی کسی کی زندگی میں بلاوجہ مداخلت نہیں کرتا۔ ہر ایک دوسرے سے خندہ پیشانی سے پیش آتاہے۔ مسائل بھی ہیں اور بہت ہیں، وسائل کی بھی شدید قلت ہے لیکن ہے جذبہ جنوں تو ہمت نہ ہار کا سبق انسان یاد رکھے تو اسے منزل بھی مل جاتی ہے اور وہ کامیابی کی سیڑھیاں بھی طے کر لیتاہے۔ کچھ عرصہ عابد کے لیے حالات بڑے ساز گار رہے اور وہ خوش اور مطمئن زندگی گزارتا رہا۔ پھر حالات نے پلٹا کھانا شروع کیا، اللہ ہی بہتر جانتا ہے کہ اس شہر بے مثال کو کس کی نظر کھا گئی ۔ حالات بد سے بد تر ہوتے چلے گئے۔ پہلے بھتہ کا مطالبہ شروع ہوا پھر بز ور وصول کیا جانے لگا۔ یا الٰہی یہ بم دھماکے ٹارگٹ کلنگ، اغوا برائے تاوان، اندھا دھند فائرنگ۔ یہ سب کیا ہے۔ یا رب رحم فرما، ہر دم یہی دعااس کے لبوں پر ہوتی ۔ گھر سے نکلتے ہوئے اسے ڈرلگنے لگا ۔ کراچی جس نے اسے اپنی آغوش میں پناہ دیکر بہت سے سُکھ دئیے تھے اب اُسی کراچی میں عابد کے لیے زندگی کی راہیں تنگ ہورہی تھیں۔ ایک شام وہ گھر پہنچنے والا تھا کہ اسے اطلاع ملی اس کے بیٹے کو اغوا کرنے کی کوشش کی گئی ہے۔ اس کی بیوی نے مزاحمت کی کوشش کی تو اسے گولی مار دی گئی۔ اس کے لئے ابھی امتحان ختم نہیں ہوئے تھے۔ ایک روز اس کی فیکٹری کو آگ لگ گئی اور سب کچھ جل کر راکھ ہو گیا۔ برسوں کی محنت اور لگن سے اس نے جو آشیاں تعمیر کیا تھا وہ بکھر کر رہ گیاتھا مگر اس سب کے باوجود وہ مایوس نہیں ہے کیونکہ وہ کراچی کو بھی جانتا ہے اور یہاں کے لوگوں کو بھی ، اسے معلوم ہے کہ وہ ہم میں سے نہیں ہیں جنہیں اندھیرے پسند ہیں۔ اسے یقین ہے کہ کراچی پر چھائے اندھیرے جلد ختم ہو جائیں گے اور ایک روز اُجالا ضرور ہو گا، انشاء اللہ ۔ 
عبدالرحمنایک غریب آدمی کے پاس ایک چالاک اور جادوئی مرغی تھی۔ ایک دن اس مرغی کو سڑک پر ایک بٹوا ملا۔ ایک امیر آدمی نے یہ دیکھا اور اپنے نوکر کو حکم دیا کہ وہ مرغی سے بٹوا چھین لے۔ مرغی غصے سے بولی میرا بٹوا واپس دو! ۔ وہ کڑکڑاتے ہوئے امیر آدمی کے ڈرائیور کے ساتھ ساتھ دوڑتی رہی۔ امیر آدمی نے اپنے ڈرائیور سے کہا اس پریشان کن مرغی کو سڑک کے کنارے پرانے کنویں میں پھینک دو۔ ڈرائیور نے گاڑی روکی، مرغی کو پکڑا اور اسے کنویں میں پھینک دیا۔ مرغی نے کنویں کا سارا پانی پی لیا، باہر نکلی، گاڑی کے پیچھے دوڑی اور بولی میرا بٹوا واپس کرو! امیر آدمی نے گاڑی روکی، نیچے اترا، مرغی کو پکڑا، اور دوبارہ گاڑی میں بیٹھ گیا۔ جاری ہے جب وہ گھر پہنچا تو مرغی کو چولہے میں بند کر دیا اور اوپر ایک بڑا پتھر رکھ دیا تاکہ وہ باہر نہ نکل سکے۔ مرغی نے سارا پیا ہوا پانی باہر نکالا، جس سے آگ بجھ گئی، پھر وہ چولہے سے اڑی، کھڑکی کے کنارے پر جا اتری اور بولی میرا بٹوا واپس کرو! امیر آدمی نے نوکر سے کہا اس مرغی کو یارکس جانوروں کے ساتھ رکھ دو تاکہ وہ اسے مار دیں۔ مرغی نے وہ سب یارکس کھا لیے اور پہاڑ جتنی بڑی ہو گئی۔ اس نے اپنے پَر پھیلا کر سورج کی روشنی کو آدمی کے گھر آنے سے روک دیا۔ امیر آدمی نے غصے میں مرغی کو سونے کے سکوں کے باکس میں بند کر دیا۔ اس نے سوچا، اگر مرغی نے سارے سکے کھا لیے تو وہ مر جائے گی۔ مرغی نے سارے سکے کھا لیے مگر وہ مری نہیں بلکہ وہ باکس سے چھلانگ لگا کر باہر نکلی اور بولی میرا بٹوا واپس کرو! ۔ امیر آدمی سمجھ گیا کہ وہ مرغی کو شکست نہیں دے سکتا، اس نے مرغی کو بٹوا واپس دے دیا۔ مرغی خوشی سے چلی گئی۔ جب وہ غریب آدمی کے گھر پہنچی تو چلائی مالک! فوراً زمین پر قالین بچھا دو! ۔ غریب آدمی نے ایسا ہی کیا۔ مرغی نے اپنے پَر پھڑپھڑائے اور مالک کے صحن کو مویشیوں اور سونے کے سکوں سے بھر دیا۔ غریب آدمی نے سونے کے سکے اور مویشی غریب لوگوں میں بانٹ دیئے۔ اس نے اپنا ایک خوبصورت گھر بنایا اور لمبے عرصے تک خوشحالی اور سکون سے زندگی گزاری۔ 
دانیال حسن چغتائی دور دراز کی پہاڑیوں میں ایک چھوٹا سا گاؤں تھا۔ چھوٹے چھوٹے گھر تھے۔ سبز لہلہاتے کھیت تھے۔ علی نام کا ایک لڑکا وہاں رہتا تھا۔ علی بہت بہادر تھا۔ علی معمول کے مطابق اپنے دوستوں کے ساتھ کھیل رہا تھا۔ سب دوست چھپن چھپائی کھیل رہے تھے۔ کچھ بچے کھیت میں اور کچھ جنگل میں چھپ گئے۔ علی بھی ان بچوں کے ساتھ چھپ گیا۔ جنگل میں اسے زمین پر پڑی ایک سنہری چیز دکھائی دی جو سورج کی روشنی کی وجہ سے خوب چمک رہی تھی۔ جب علی نے قریب جا کر اسے غور سے دیکھا تو معلوم ہوا کہ وہ سنہری سکہ تھا۔ علی کی آنکھیں حیرت سے پھیل گئیں۔ جیسے ہی علی نے اس سکے کو زمین سے اٹھایا، اسے ایک عجیب سی سنسنی محسوس ہوئی۔ ایک جادوئی آواز نے اس کے کان میں سرگوشی کی، اب سے ہر چیز جو تم چھوؤ گے، سونا بن جائے گی۔ جاری ہے علی پُرجوش ہونے کے ساتھ ساتھ خوفزدہ تھا۔ وہ نہیں جانتا تھا کہ اس جادوئی سکے کے ساتھ کیا کرنا ہے۔ جیسے ہی علی نے سونے کا سکہ تھاما، اسے اپنی آنکھوں پر یقین نہیں آیا۔ اس نے خود سے پوچھا کیا ایسا ہو گا؟ کیا میں ہر چیز کو سونے میں بدل سکتا ہوں؟ اس نے جنگل کے چاروں طرف نظر دوڑائی، سوچا کہ پہلے کس چیز کو چھوئے۔ علی نے سکے کی طاقت کو جانچنے کا فیصلہ کیا۔ سب سے پہلے اس نے ایک پتے کو چھوا تو وہ سونے میں بدل گیا۔ اس نے ایک چٹان کو چھوا وہ بھی سونے میں بدل گئی۔ علی کا جوش بڑھ گیا اور اس نے ان تمام حیرت انگیز چیزوں کا تصور کرنا شروع کر دیا جن کو وہ سونے میں بدل سکتا تھا۔ ہر تجربے کے ساتھ علی کو اپنی نئی طاقت کے نتائج کا احساس ہونے لگا۔ اس نے خوبصورت پھول کو چھوا تو وہ اپنی خوشبو اور نازک خوبصورتی کو کھو کر سونے میں بدل گیا۔ اس نے گھونسلے کو چھوا تو وہ سونا بن گیا، جس سے پرندے بے گھر ہو گئے۔ علی کو ندامت اور اداسی کا احساس ہونے لگا۔ وہ سمجھ گیا کہ اس کی طاقت صرف تحفہ نہیں بلکہ ذمہ داری بھی ہے۔ اس نے اپنے گاؤں کے بارے میں سوچا کہ کس طرح اس کی طاقت گاؤں والوں کی مدد کر سکتی ہے، لیکن اسے سمجھداری سے استعمال نہ کیا جائے تو اس سے نقصان بھی ہو سکتا ہے۔ وہ بروقت سمجھ گیا تھا اور یوں اس نے سکہ گاؤں والوں کی فلاح و بہبود کیلئے استعمال کرنا شروع کر دیا تھا۔ 
ایک چوہا تھا۔ اس کا نام جینو تھا۔ وہ بہت ہی لالچی ، کاہل اورسست تھا۔ کاہل چوہا بہت زیادہ پیٹو بھی تھا۔ اس کا پیٹ کبھی نہیں بھرتا تھا۔ ایک دن کی بات ہے جینو کی ماں نے کہا کہ بیٹا! تم بہت زیادہ کھاتے ہو لیکن کام کاج سے جی چراتے ہو ۔ تم اپنے حصے کے علاوہ میرے اور تمہارے پاپا کا کھانا بھی چٹ کر جاتے ہو۔ یہ اچھی بات نہیں ہے آج سے تم اپنا کھانا خود تلاش کروگے۔ ہاں! ایک بات یاد رکھنا لالچ مت کرنا۔ زیادہ کھانے کے چکر میں کبھی کسی مصیبت میں مت پڑ جانا اپنا دھیان رکھنا۔ جینو بہت اداس ہوگیا۔ مگر اسے جانا ہی پڑا۔ وہ کھانے کی تلاش میں نکل گیا ۔ ابھی وہ کچھ ہی دور گیاتھا کہ اسے راستے میں ایک گیہوں کا دانا ملا۔ وہ خوش ہو گیا۔ اس نے گیہوں کا دانا اٹھا لیا۔ جاری ہے تب ہی اس کی نظر خرگوش پر پڑی خرگوش اسے دیکھ کر ہنس رہا تھا۔ تم مجھے دیکھ کر کیوں ہنس رہے ہو؟ جینو نے خرگوش سے پوچھا۔ میں تو تمہاری بے وقوفی پر ہنس رہا ہوں ۔ ارے! ایک کسان کی بیل گاڑی یہاں سے گذری ہے۔ تھوڑا اور آگے جاوٴ تمہیں گیہوں کی بالی مل جائے گی۔ خرگوش کی باتیں سن کر جینو کے منہ میں پانی بھر آیا۔ وہ جھٹ سے آگے بڑھ گیا۔ اس کی نظر گیہوں کی بالی پر پڑی۔ بالی راستے میں پڑی ہوئی تھی۔ جینو چوہے نے وہ بالی اٹھا لی اور خوشی کے مارے ناچنے لگا۔ تب ہی وہاں ایک گلہری آگئی اس نے چوہے سے کہا ایک گیہوں کی بالی کیا ملی تم تو اچھلنے کودنے اور ناچنے گانے لگے۔ ارے! اور محنت کرو ۔ تھوڑا آگے جاوٴتمہیں ایک بالی کی جگہ گیہوں کا پورا پودا مل جائے گا۔ چوہے کو گلہری کی بات پسند آگئی وہ جھٹ سے آگے بڑھ گیا۔ چلتے چلتے وہ تھک گیا تھاکہ اچانک اس کی نظر گیہوں کے پودے پر پڑی۔ گیہوں کا پودا راستے میں گرا ہوا تھا۔ پودے میں بالیاں بالیاں تھیں۔ جینو خوشی کے مارے اچھلنے کودنے لگا۔ گیہوں کے پودے کو دیکھ کر جینو نے اپنے آپ سے کہا واہ! کیا مزہ آگیا؟ اب تو پیٹ خوب بھر ہی جائے گا۔ بندر نے جب چوہے کو اس طرح ناچتے گاتے اور اچھلتے کودتے دیکھا تو چھلانگ مار کر اس کے قریب آیا اور کہا تم بھی یا ر بڑے بے وقوف لگتے ہو، بڑا سوچو، بڑا کام کرو، اگر تمہیں کئی دنوں کا کھانا ایک ہی جگہ مل جائے تو ؟ ایسا! وہ جگہ کون سی ہے؟ چوہے نے بندر سے پوچھا۔ بس یہاں سے صرف پچاس قدم کے فاصلے پر گیہوں کی فصل کا ایک بہت بڑا کھیت ہے وہاں چلے جاوٓ اور زندگی بھر موج کرو۔ بندر نے جینو کو بتایا۔ چوہا بندر کی باتو ں میں آگیا۔ چلتے چلتے وہ کھیت میں پہنچ گیا۔ کھیت میں گیہوں کی لہلہاتی فصل کو دیکھ کر چوہے کی خوشی کا کوئی ٹھکانا نہ رہا۔ اس نے آو دیکھا نہ تاو ، دوڑتا بھاگتا گیہوں کی بالیوں پر ٹوٹ پڑا۔ ابھی اس نے دوچار دانے ہی گیہوں کے کھائے تھے کہ تب ہی وہ ایک پھنکار سن کر ڈر گیا۔ ایک سانپ اپناپھن پھیلائے ہوئے بیٹھا ہوا تھا۔ چوہا ڈر کے مارے کانپنے لگا۔ اسے اپنی موت نظر آنے لگی۔ سانپ کی پھنکار سن کر چوہے نے اپنی آنکھیں بند کرلیں۔ اچانک ایک نیولا کہیں سے دوڑتا ہوا آیااور اس نے سانپ پر حملہ بول دیا اور اسے دبوچ کر ادھ مرا کرڈالا۔ جینو چوہا بال بال بچ گیا۔ اس نے خود سے یہ عہد کیا کہ اب وہ ماں باپ کا کہنا مانے گااور کبھی بھی لالچ نہیں کرے گا کیوں کہ وہ ماں باپ کی نافرمانی اور لالچ کی وجہ سے ہی آج ایک بڑی مصیبت میں پھنس گیا تھا۔ لیکن یہ اس کی خوش قسمتی تھی کہ وہ بال بال بچ گیا۔ 
یاسر فاروق بہت عرصہ پہلے کی بات ہے کہ آبادی سے دور ایک پرانا ویران گاؤں تھا۔ اس میں گھر، گلیاں اور دکانیں سب خالی اور ویران تھیں۔ کھڑکیاں اور سیڑھیاں ٹوٹی ہوئی تھیں۔ یہ جگہ چوہوں کے بھاگنے کودنے اور غل مچانے کے لئے بڑی عمدہ تھی۔ اس گاؤں میں چوہے صدیوں سے رہ رہے تھے۔ انہیں اس گاؤں میں کسی کے آنے جانے سے کوئی فرق نہیں پڑتا تھا۔ چوہوں کے لئے یہ ایک بہترین دور تھا۔ انہوں نے ان پرانے گھروں اور عمارتوں میں سرنگیں بنائیں۔ بھول بھلیاں بنائیں۔ ان کے تو یہاں مزے تھے۔ وہ یہاں کھل کر موج مستی، دعوتیں اور پارٹیاں کرتے تھے۔ اور یوں وقت گزرتا گیا۔ ایک دن ہاتھیوں کا ایک بہت بڑا غول، جن کی تعداد درجنوں میں تھی، گاؤں سے گزرتے ہوئے مغرب کی جانب ایک بڑی جھیل کی طرف بڑھ رہا تھا۔ جاری ہے تمام ہاتھی چلتے چلتے سوچ رہے تھے کہ اس جھیل کے ٹھنڈے پانی میں تیرنے میں کتنا مزہ آئے گا۔ وہ نہیں جانتے تھے کہ جب وہ گاؤں سے گزر رہے تھے تو ان کے قدم چوہوں کی بنائی ہوئی سرنگوں اور بھول بھلیوں کو روند گئے تھے۔ ہاتھی بڑی گڑ بڑ کر گئے تھے۔ چوہوں نے فوراً میٹنگ بلائی۔ اگر ان کا غول واپس دوبارہ ادھر سے گزرا تو ہم برباد ہو جائیں گے! ایک چوہا پکارا۔ ہم انہیں اب موقع ہی نہیں دیں گے۔ ایک اور پکارا۔ اب کچھ دلیر چوہوں کے ایک گروپ نے ان ہاتھیوں کے قدموں کے نشانات کا جھیل تک پیچھا کیا۔ وہاں انہیں ہاتھیوں کا بادشاہ ملا۔ بادشاہ کے سامنے جھکتے ہوئے، ایک چوہا، باقی سب کی نمائندگی کرتے ہوئے بولا۔ بادشاہ سلامت! یہاں سے ہماری چوہوں کی آبادی زیادہ دور نہیں ہے۔ یہ اسی پرانے ویران گاؤں میں ہے جس سے آپ گزر کر آئے ہیں۔ آپ کو یاد ہو گا؟ مجھے یاد ہے۔ ہاتھی بادشاہ نے کہا۔ ہم ہاتھی ہیں۔ ہمیں نہیں معلوم ہوا کہ وہاں چوہوں کی آبادی موجود ہے۔ واہ! آپ کو نہیں معلوم تھا؟ اس چوہے نے طنز سے کہا۔ آپ کے ریوڑ نے ان بہت سے گھروں کو برباد کر دیا ہے جہاں ہم سینکڑوں سالوں سے رہ رہے ہیں۔ اگر آپ اسی انداز سے واپس لوٹے تو یقینا ہمارا تو خاتمہ ہی ہو جائے گا۔ ہماری ایک عرض سنیں! کیا آپ واپس جانے کے لئے کوئی دوسرا راستہ اختیار نہیں کر سکتے؟ کیا معلوم کسی دن ہم چوہے بھی آپ کی کچھ مدد کر سکیں۔ ہاتھی بادشاہ نے دل ہی دل میں مسکرا کر سوچا۔ لو سنو! یہ چھوٹے چوہے کبھی ہاتھی کی مدد کیسے کر سکتے ہیں! لیکن اسے افسوس ہوا کہ اس کے ریوڑ نے چوہوں کے گاؤں کو بے دھیانی میں کچل ڈالا ہے۔ اس نے کہا ٹھیک ہے۔ تمہیں پریشان ہونے کی ضرورت نہیں۔ میں ریوڑ کو دوسرے راستے سے گھر لے جاؤں گا۔ اسی دوران قریبی بادشاہ نے اپنے شکاریوں کو حکم دیا کہ وہ جتنے ہاتھیوں کو پکڑ سکتے ہیں پکڑ لیں۔ یہ جان کر کہ ہاتھی دور دور سے اس بڑی جھیل میں تیرنے کے لئے آتے ہیں، بادشاہ کے شکاریوں نے وہاں پانی میں جال لگا دیے۔ جیسے ہی ہاتھی بادشاہ اور اس کے ریوڑ نے اس جھیل میں چھلانگ لگائی، وہ سارے اس جال میں پھنس گئے۔ دو دن بعد شکاریوں نے ہاتھی بادشاہ اور اس کے ریوڑ کو بڑی بڑی رسیوں سے کھینچ کر جھیل سے باہر نکالا اور انہیں جنگل کے مضبوط درختوں سے باندھ دیا۔ جب شکاری چلے گئے تو ہاتھی بادشاہ سوچنے لگا۔ کیا کیا جائے؟ وہ سب درختوں سے بندھے ہوئے تھے سوائے ایک ہاتھی کے۔ وہ آزاد تھا کیونکہ اس نے جھیل میں چھلانگ نہیں لگائی تھی۔ ہاتھی بادشاہ نے اسے پکارا۔ اس نے اسے کہا کہ وہ فوراً ویران گاؤں جائے اور چوہوں کو یہاں لائے۔ جب چوہوں کو پتہ چلا کہ ہاتھی بادشاہ اور اس کا ریوڑ اس مصیبت میں ہے تو وہ جھیل کی طرف بھاگے۔ بادشاہ اور اس کے ریوڑ کو بندھے ہوئے دیکھ کر وہ تیزی سے رسیوں کے پاس پہنچے اور اپنے تیز دانتوں سے انہیں کترنے لگے۔ وہ رسیاں کترتے جا رہے تھے اور ہاتھی آزاد ہوتے جا رہے تھے۔ انہوں نے جلد ہی موٹی رسیاں کتر دیں اور تمام ہاتھی رسیوں سے آزاد ہو گئے۔ تمہارا بہت بہت شکریہ! تم نے ہم سب کو آزاد کیا۔ بادشاہ ہاتھی نے کہا۔ ہاتھیوں کے ریوڑ نے گھر واپسی کا نیا راستہ اختیار کیا اور چوہوں کی برادری آنے والے کئی سالوں تک زندہ رہی۔ 
جھوٹ سلمان یوسف سمیجہ وہاب صاحب ! اپنے بیٹے ابوذر کو لینے کیلئے میدان میں پہنچے تو دیکھا کہ وہ اپنے کلاس فیلو اور دوست توصیف سے گپ شپ میں مصروف ہے۔ ارے ابوذر ! تم کل سکول کیوں نہیں آئے؟ توصیف نے باتوں باتوں میں پوچھ لیا۔ وہ وہ دراصل ! ابوذر سے کوئی جواب نہ بن پارہا تھا۔ ہاں وہ بات یہ ہے کہ کل مجھے سردرد تھا اور معمولی بخار بھی، جس کی وجہ سے میں سکول حاضر نہ ہوسکا آج کچھ صحت بہتر ہے ابوذر نے جھوٹ بول دیا۔ وہاب صاحب کو دکھ ہوا وہ افسوس کرنے لگے کہ اُن کا بیٹا جھوٹ بولتا ہے ۔ ابوذر اور توصیف باتوں میں مشغول تھے ، انہیں یہ خبر نہ تھی کہ وہاب صاحب اُن دونوں کی گفتگو سن رہے ہیں۔ جاری ہے ابو ذر ! تمہارے ابو آئے ہیں۔ توصیف نے وہاب صاحب کو دیکھ لیا تھا۔ ابوذر کوسامنے پاکر بوکھلا گیا۔ چلو بیٹابیٹے! شام ہوگئی گھر چلو وہاب صاحب بظاہر تو مسکرا کر بولے لیکن اندر ہی اندر وہ افسوس کررہے تھے اور بہت دکھی بھی تھے۔ جی ابو! یہ کہہ کر ابوذر انکے ساتھ چل دیا۔ تم نے توصیف سے جھوٹ کیوں کہا کہ تمہیں بخار تھا جبکہ تم نے تو ایسے ہی چھٹی کرلی تھی۔ راستے میں وہاب صاحب نے اُس سے پوچھاوہ وہ ابو! چھوٹے موٹے جھوٹ تو آجکل کے زمانے میں چلتے ہیں۔ ابوذرنے کہا لیکن تمہیں ایسا نہیں کرنا چاہیے تھا، جھوٹ بولنا برے بچوں کا کام ہے، آپ تو اچھے بچے ہونا! ابو نے مسکرا کر کہا تو وہ بولا جی ابو میں آئندہ کبھی جھوٹ نہیں بولو گا۔ بہت خوب! ابو نے اسکے بالوں میں ہاتھ پھیرتے ہوئے پیار سے کہا۔ ٹھک ٹھکٹھک دروازے پر کسی نے دستک دی۔ ابو ذر بیٹا! جاکر دیکھو کون آیا ہے! ابونے ابوذر کو آواز دے کرکہاجی ابو! ابوذر سعادت مندی سے دروازہ کھولنے چلا گیا۔ تھوڑی دیر بعد واپس آیا تو بولا ابو ! آپکا دوست شوکت آیا ہے۔ اوہو! جب دیکھو پریشان کرنے چلا آتا ہےپتہ نہیں اور کام نہیں ہوتے اِسے بدتمیز کہیں گا۔ ابو غصے سے بول رہے تھے۔ ابو ذر! اِسے کہو ابو دفتر سے ابھی نہیں لوٹے۔ وہاب صاحب نے کہا۔ وہ دروازے کی طرف گیا اور کہنے لگا؛ انکل ابو جان نے آپکو بہت برا بھلا کہا اور یہ بھی کہا ہے کہ اُسے جاکر کہہ دو کہ دفتر سے نہیں لوٹا معلوم نہیں اُنہوں نے جھوٹ کیوں بولا ویسے وہ مجھے جھوٹ سے بچنے کا کہتے ہیں۔ ابوذر نے اداس نگاہوں سے دیکھتے ہوئے کہا۔ شوکت کو جھٹکا لگا اور وہ حیران ہوکر بالا کیا؟ وہاب مجھے برا بھلا کہتا ہے اور جھوٹ بھی بولتا ہےمجھے اُس سے یہ اُمیدہرگز نہیں تھی۔ شوکت چلا گیا اور ابوذر بھی اپنے دماغ میں کئی سوال لئے گھر میں آگیا۔ شام کاکھانا کھانے کے بعد وہاب صاحب کے موبائل پر گھنٹی بجی۔ اُنہوں نے سکرین پر دیکھا تو شوکت لکھا تھا ۔ اُنہوں نے کال ریسونہ کی مگر گھنٹی مسلسل بج رہی تھی۔ آخر تنگ آکر انہوں نے کال ریسوکی اور فون کان سے لگا کر ہیلو کہا۔ دوسری جانب شوکت کی افسوس اور دکھ بھری آواز آئی وہاب ! تم سے یہ امیدنہیں تھی تم نے مجھے برا بھلا کہاتمہارے بیٹے نے مجھے سب بتا دیا اصل بات تو یہ ہے کہ تم دوستی کے لائق نہیں ہو، تم ایک نمبر کے جھوٹے انسان ہوآج کے بعد تیری میری دوستی ختم! اتنا کہہ کر شوکت نے فون بند کردیا۔ وہاب صاحب کوابوذر پر غصہ آیاانہوں نے اُسے بلایا اور ڈانٹتے؛ تم نے شوکت کو ہر وہ بات بتادی جو میں نے اسکے بارے میں کہی تھی۔ ابو! آپ بھول گئے؟ جواب دینے کی بجائے ابوذر نے سوال داغ دیاکیا؟ ابو! آپ پرسوں والی بات بھول گئے جب میں نے اپنے دوست سے جھوٹ بولا تو آپ نے مجھے نصیحت کی کہ جھوٹ نہیں بولنا چاہیے لیکن آپ وہ نصیحت بھول فراموش کرگئے آپ نے مجھے تو جھوٹ بولنے سے روکا تھا مگر خود آپ نے اپنے دوست سے جھوٹ بولا اور مجھ سے بھی کہاکہ اُسے جھوٹ بول دوں کہ آپ ابھی دفتر سے نہیں لوٹے آپ نے مجھے تو نصیحت کی لیکن خود عمل نہیں کیا۔ پھر فائدہ کیا مجھے نصیحتیں کرنے کا؟ میں جھوٹ نہیں بول سکتا تھا کیونکہ جس دن آپ نے مجھے جھوٹ بولنے سے روکا تھا، اسی دن سے میں جھوٹ سے نفرت کرتا ہوں اور سچ کا ساتھ دیتا ہوں اِسلئے میں نے شوکت انکل سے سب کچھ سچ کہہ ڈالا۔ ابوذر نے اس قدر معصومیت سے کہا کہ وہاب صاحب کو اُس پر بے ساختہ پیار آگیا۔ بیٹے! تم سچ کہتے ہو میں جھوٹ بولتا ہوں اب میں بھی تمہاری طرح اچھا بچہ اور سچ بولنے والا بچہ بن گیا ہوں۔ کیا ابو آپ بچے ہیں؟ ابوذر نے حیرانگی سے کے عالم میں پوچھا۔ ارے نہیں! سچ بولنے والا آدمی بن گیا ہوں۔ وہاب صاحب کو اپنی بات پر ہنسی آگئی تھی۔ ابوہم کل جا کر شوکت انکل کو منائیں! ٹھیک ہے۔ یہ کہتے ہوئے انہوں نے ابوذر کو گلے سے لگا لیا۔ 
مسعود احمد برکاتی وہ ہر جمعرات کا آتا اور قانیہ اس کو ایک روپیہ دے دیتی۔ مانگنے والے تو روز ہی آتے ہیں۔ صدا دیتے ہیں۔ طرح طرح کی آوازیں نکالتے ہیں۔ اللہ رسول کا نام لیتے ہیں۔ چھوٹے چھوٹے بچوں کا واسطہ دیتے ہیں۔ فاقوں کی داستان سناتے ہیں، لیکن وہ ان سب سے الگ تھا۔ کم بولتا تھا اور بس ایک آواز نکالتا تھا اللہ خوش رکھے۔ وہ دوسرے فقیروں کی طرح پچھلی گلی میں بھی نہیں آتا تھا بلکہ سامنے کے دروازے پر آتا اور دردبھرے لہجے میں اللہ خوش رکھے کہہ کر خاموش کھڑا ہو جاتا ۔ قانیہ نے اس کو پہلی بار دیکھا تو وہ ایک مظلوم سا انسان نظر آیا۔ قانیہ نے ایک رپیہ لا کر اس کو دے دیا۔ بس اس روز سے یہ دستور ہو گیا کہ وہ ہر جمعرات کو آتا، صدالگاتا ، قانیہ جلد ی سے رپیہ لا کر دیتی اور وہ ایک بار پھر اللہ خوش رکھے کہہ کر چلا جاتا۔ جاری ہے وہ کسی دروازے پر زیادہ دیر نہیں رُکتا۔ اگر تھوڑی دیر تک کوئی نہیں آتا تو وہ چپ چاپ آگے بڑھ جاتا۔ ایک دن قانیہ کی بڑی بہن ناہید نے کہا قانیہ! اس فقیر میں کیا خاص بات ہے کہ تم اس کو ہر جمعرات کو ایک رپیہ دیتی ہو۔ کسی دوسرے کو دیتی بھی ہو تو صرف پیسے۔ ابو بھی سن رہے تھے۔ انھوں نے کہا بھئی ، ہماری بیٹی کی طبیعت میں ہمدردی ہے۔ وہ تو ہر ایک کے ساتھ ہمدردی کرتی ہے کسی کو پریشان نہیں دیکھ سکتی۔ ناہیہ نے کہا ابو ! میں تو یہ کہہ رہی ہوں کہ قانیہ دوسرے مانگنے والوں کوتو پچیس پیسے پر ٹرخادیتی ہے ۔ لیکن جمعراتی کو ایک رُپیہ دیتی ہے اور وہ بھی ہر ہفتے۔ ابو نے پوچھا کون جمعراتی؟ ناہید نے اس فقیر کا پورا حال بتایا تو ابو بولے بات یہ ہے کہ کسی کو دیکھ کر انسان کے دل میں ہمدردی کا جذبہ زیادہ بیدار ہوتا ہے اورکسی کو دیکھ کر کم یا بالکل نہیں۔ قانیہ کو اس شخص سے زیادہ ہمدردی ہو گئی ہے۔ ابوکی بات صحیح تھی۔ قانیہ کے دل میں درد تھا۔ وہ کسی کی تکلیف نہیں دیکھ سکتی تھی اور فوراََ اس کی مدد کو تیار ہو جاتی تھی۔ اس نے کہا دیکھیے ابو! باجی نے اس آدمی کو کتنا بُرا نا م دیا ہے جمعراتی۔ ناہید نے تڑخ کر جواب دیا توکیا میں اس کو نواب صاحب کہوں ! وہ جمعرات کو آتا ہے اس لئے میں نے جمعراتی نام رکھ دیا۔ کون سی توہین ہوگئی۔ ابونے دونوں کو سمجھایا کہ بحث نہیں کرتے۔ ایک دوسرے کی بات کو سمجھنا اور غور کرنا چاہیے۔ بحث میں ضد ہو جاتی ہے اور صحیح بات بھی غلط معلوم ہوتی ہے ۔ چلو آوٴ کھانا کھالو، تمھاری امی بُلا رہی ہیں۔ چند دن بعد قانیہ کے ابو کو تجارتی دورے سے ہانگ کانگ جانا پڑا۔ وہ خوش وخرم سب سے مل کر روانہ ہوئے تھے لیکن چند گھنٹوں بعد ریڈیو نے یہ افسوس ناک خبردی کہ کراچی سے ہانگ کانگ جانے والا جہاز حادثے سے دو چار ہو گیا۔ تمام مسافر ہلاک ہو گئے۔ قیامت ٹوٹ پڑی۔ سب سے زیادہ کم زور دل قانیہ ہی کا تھا۔ اس نے روتے روتے بُرا حال کرلیا۔ کئی دن کے بعد کچھ صبر آیا۔ اگلی جمعرات کو صبح معمول کے مطابق جمعراتی کی آواز آئی۔ اللہ خوش رکھے۔ قانیہ مرے دل سے اٹھی۔ الماری کھولی۔ پرس نکالا اور ایک رپیہ لے کر دروازے پر پہنچی، لو چاچا! آج آخری بار دے رہی ہوں۔ کیوں بیٹی! اللہ خوش رکھے کیا بات ہوئی ؟ ۔ قانیہ کا دل بھر آیا۔ روتے روتے ہچکیاں بندھ گئیں۔ بڑی مشکل سے اس نے بتایا کہ میرے ابو ہوائی جہاز کے حادثے میں ختم ہو گے۔ اب ہمارا کون ہے۔ معلوم نہیں کیسے کام چلے گا۔ چاچا نے قانیہ کی باتیں بڑی توجہ سے سنیں۔ ایک آہ بھری اور تھوڑی دیر خاموش کھڑا رہا، پھر اللہ بڑا بادشاہ ہےکہتا ہوا چلا گیا۔ مغرب کے بعد دروازے پر پھر آواز آئیاللہ خوش رکھے۔ پہلے تو قانیہ کو یقین نہیں آیا کہ چاچا اس وقت کہاں ؟ وہ تو صبح ہی آتے ہیں۔ پھر وہ آج ہی تو آئے تھے۔ ایک دن میں دو بار تو کبھی نہیں آئے۔ یہ سوچ رہی تھی کہ دوبارہ اللہ خوش رکھے کی آواز آئی۔ اب قانیہ نے سوچا کہ ضرور کوئی شریرلڑکا چاچا کی آواز بنا رہا ہے ورنہ چاچا نے تو کبھی ایک صدا سے دوسری صدا نہیں دی۔ پھر بھی حیرت اور جستجو اس کو دروازے پر لے گئی۔ اس کی حیرت اور بڑھ گئی۔ کوئی شریر لڑکا نہیں تھا خود چاچا ہی تھا۔ وہ قانیہ کو دیکھ کر بولا بیٹی کوئی کسی کو نہیں دیتا دولت کسی کی ہوکر نہیں رہتی۔ آج اس کے پاس کل اس کے پاس ۔ دل غریبوں کے پاس بھی ہوتا ہے۔ اللہ خوش رکھے۔ یہ کہہ کر چاچا نے ایک پوٹلی جیب سے نکالی اور قانیہ کے ہاتھ پر تھما دی۔ اس سے پہلے کہ قانیہ کچھ سمجھ سکتی۔ وہ تیز تیز قدم بڑھاتا ہو ادور نکل گیا۔ قانیہ نے دیکھا پوٹلی میں نوٹوں کی گڈیاں بھری ہوئی تھیں۔ 
شیخ شہباز شاہین ریحان آج پھر دیر سے گھر آیا تھا۔ امی پریشان تھیں۔ اسے دیکھتے ہی پوچھنے لگیں، کیوں دیر ہوئی؟ اس نے تھکے ہوئے لہجے میں بتایا ، کام زیادہ تھا اس لیے دیر ہو گئی۔ امی مطمئن ہو کر سوگئیں جبکہ اس کی بیوی کھاناگرم کرنے لگی ۔ بچے سوچکے تھے۔ صبح امی نے نماز ، قرآن پاک پڑھنے کے بعد بچوں کی تیاری اور ناشتے میں بہو کی مدد کی اور ریحان کا پوچھنے لگیں جو ابھی تک سویا ہوا تھا۔ بہونے بتایا، طبیعت خراب ہے ، رات دوالے کر سویا ہے اس لیے دیر سے اُٹھے گا۔ کافی دیر بعد ریحان اُٹھا اور موٹر سائیکل لے کر گھر سے نکل گیا۔ امی کو پتہ چلا کہ ناشتے کے بغیر گیا ہے تو پریشان ہو گئیں ۔ تاہم بہونے بتایا تھوڑی دیر کے لیے گیا ہے ابھی آجائے گا اور واقعی آدھے گھنٹے بعد ریحان واپس آگیا۔ جاری ہے امی کو ریحان میں بڑی تبدیلیاں نظر آرہی تھیں۔ یہ وہی ریحان تھا جو نماز کا بڑا پا بند تھا۔ وہ اب پہلے جیسا ریحان نہ تھا۔ اس کے چہرے کی تازگی ماند پڑ چکی تھی اور پریشانی کے آثار ہر وقت نظر آنے لگے تھے۔ کہاں تو ریحان بات بات پر قہقہے لگا یا کرتا تھا۔ کبھی فروٹ ، کبھی کیک لے کر گھر آتا اور کہاں اب خالی پریشان چہرہ لئے گھر تاخیر سے آنے لگا تھا۔ امی نے کئی بار پوچھا مگر ہر بار ٹال جاتا اور کام کی زیادتی کا بہانہ بنا کر انہیں اطمینان رلانے کی کوشش کرتا مگر امی کا دل کہتا کہ کوئی بات تو ضرور ہے۔ ایک رات ریحان گھر نہ آیا تو سبھی پریشان ہو گئے۔ ساری رات ریحان کی بیوی اور ماں نے پریشانی میں گزاری ۔ فون کرتے تو موبائل آف ملتا۔ صبح ہوئی تو امی نے دوسرے بیٹے دانیال کو بلایا اور ریحان کی بابت پوچھا۔ دانیال نے جو کچھ بتایا اسے سن کر تو امی کو اپنے پاؤں سے زمین نکلتی محسوس ہوئی۔ ریحان نے اٹھارہ ماہ سے دکان کا کرایہ نہیں دیا تھا اور مالک دکان نے دولاکھ ایڈوانس پیسوں میں سے کرایہ کاٹ کر اسے فارغ کر دیا تھا ۔ سوچنے والی بات تو یہ تھی کہ ریحان اٹھارہ ماہ سے کیا کر رہا تھا جو کرایہ تک ادا نہ کر سکا؟ امی اور بھابھی کی پریشانی دیکھ کر دانیال ریحان کی تلاش میں نکلا اور دوپہرکو اسے ساتھ لے کر گھر آگیا۔ ریحان کا چہرہ اُترا ہوا اور نظریں جھکی ہوئی تھیں۔ دانیال نے جو کچھ بتایا وہ سب گھر والوں کے لیے ناقابل یقین تھا۔ ریحان جو ا ء کھیلتا تھا اور ایک بڑی رقم جوئے میں ہارنے کی وجہ سے کرایہ ادا نہیں کر سکا تھا اور اب بے روزگار بیٹھا تھا۔ اچانک افتاد پڑنے سے سبھی پریشان تھے کہ دروازے پر دستک ہوئی ۔ دانیال نے دروازہ کھولا تو ایک آدمی ریحان سے اپنا ہزار کا قرض لینے آیا تھا۔ دانیال نے کہا ریحان گھر پر نہیں ہے ۔ دوبارہ آنے کا کہہ کراسے چلتا کرنے کی کوشش کی مگر وہ جانے کوتیار نہیں تھا۔ وہ جی ریحان کی اب دکان بھی نہیں رہی۔ مالک نے واپس لے لی ہے ۔ وہ ہمارا قرضہ کیسے ادا کر ے گا؟ مجھے اپنے پیسے چاہئیں۔ اچھا شام کو آنا پھر بات کریں گے۔ دانیال نے نرمی سے کہا تو و ہ چلا گیا ورنہ تو گلی میں شور شرابے کا خدشہ پیدا ہونے کا امکان صاف نظر آرہا تھا۔ ابھی تھوڑی سی دیر گزری ہو گی کہ ایک اور آدمی نے دستک دی۔ ریحان چار پائی پرپریشان لیٹا تھا۔ بیوی نے دروازہ کھول کر پوچھا تو آنے والے نے کہا ریحان صاحب کو کہہ دینا سلیم آیا تھا جس سے انہوں نے ہزار کی فریج لی تھی۔ فوراً پیسے دیں مجھے اشد ضرورت ہے۔ جی بھائی بتادوں گی ، کہہ کر بیوی نے درواز ہ بند کر دیا۔ امی حیران وپریشان تھیں کہ ریحان کو یہ بُری لت کیسے اورکب پڑی۔ اچھا خاصا پڑھا لکھا لڑکا تھا۔ بی کام کرکے فیکٹری میں کام کر رہا تھا کہ کاروبار کا شوق چرایا اور نوکری چھوڑ کر موبائل کی خرید وفروخت کی دکان ڈال لی۔ اب دو بچے تھے ، بیوی بھی تھی ، گھر کے اخراجات تھے اور بے روزگار ، قرضوں تلے دبا بیٹھا تھا۔ دانیال نے بتایا کئی ماہ سے یہ سلسلہ جاری تھا۔ میچوں پر شرطیں لگاتاتھا۔ ایک دفعہ رات کے وقت مجھے پتہ چلا جب شرط ہارنے پر اسے ایک لاکھ کے عوض لوگ مرنے مارنے پر اُتر آئے تھے تو میں نے بد نامی کے ڈر سے کسی سے اُدھار لے کر اسے بچا یا تھا اور سمجھا یا تھا کہ یہ کام نہ کرے مگر لگتا ہے اس نے یہ کام نہیں چھوڑا ۔ نتیجہ آپ کے سامنے ہے۔ یہ کوئی چھوٹا بچہ تو نہیں کہ اسے سمجھا یا جائے۔ یہ عاقل ، بالغ ہے مجھ سے زیادہ پڑھا لکھا ہے۔ بیٹا ایک کے سوبنانے کے چکروں میں اس کا یہ حال ہوا ہے ، اب فاقے کرے گا تو عقل ٹھکانے آجائے گا۔ امی نے آہ بھرتے ہوئے کہا۔ اتنے میں ریحان کے بچے سکول سے آگئے۔ آہا آج ابو گھر پر ہیںننھی نیلم پکاری۔ تایا ابو بھی آئے ہیںننھا سلیمان چہکا ۔ بچے خوش خوش گھر میں آئے تھے مگر سب کے پریشان چہرے دیکھ کر پریشان ہو کر بولے کیا ہوا امی ؟ کیا ہوا دارو؟ کچھ بھی تو نہیں امی نے آنسو پونچھتے ہوئے کہا۔ امی کے دو بیٹے اور ایک بیٹی تھی۔ سب اپنے اپنے گھر بار والے تھے۔ میاں کا چند سال پہلے انتقال ہوا تھا۔ امی کبھی ریحان کے پاس اور کبھی دانیال کے پاس رہتی تھیں۔ دونوں کے گھر ایک ہی محلے میں تھے دونوں کے بچے اپنی دادی سے بہت پیار کرتے تھے اور انہوں نے کبھی انہیں پریشان اور اُداس نہیں دیکھا تھا۔ انہیں روتے دیکھ کر وہ بھی پریشان ہو گئے۔ امی ریحان والی دکان اس کے دوست آفتاب نے لے لی ہے ۔ دانیال نے دوسرے دن آکر امی کو بتایا تو پریشانی میں مزید اضافہ ہو ا۔ ریحان کی دکان کا رنر پر ایسی جگہ واقعی تھی جہاں آمد ورفت زیادہ ہونے کی وجہ سے رش کافی رہتا تھا۔ اس طرح اس کی دکان خوب چلی ہوئی تھی جو اس کی بیوقوفی کی وجہ سے ہاتھ سے جاتی رہی تھی ۔ ریحان نے امی کو بتایا کہ سب سے پہلے آفتاب نے ہی اسے مائل کیا تھا کہ میچوں پر شرط لگاتے ہیں ۔ جیتنے کی صورت میں لاکھوں کمائیں گے اور لاکھوں کمائے بھی مگرہوس اتنی بڑھی کہ ہر وقت اسی کے بارے میں سوچتا رہتا یہاں تک کہ قرض لے کر جو اکھیلا مگرجواکسی کا نہ ہوا۔ اس مشغلے نے اس کی خوب بدنامی کرائی اور پیسے پیسے کا محتاج کردیا۔ آج جو اکھیلنے کی ترغیب دینے والا اس کی دکان پر براجمان تھا اور وہ ایک بے روزگار انسان جس کی سمجھ میں کچھ نہیں آتا کیا کرے؟ امی جو اپنے سب فرائض سے سبکدوش ہونے کے بعد سکھ چین کی زندگی بسر کرنے کا سوچ رہی تھیں، بے حد پریشان تھیں ۔ ان کی راتوں کی نیند اُڑ گئی تھی ۔ چھوٹے چھوٹے بچے کیسے کھائیں پئیں گے؟ کیسے پڑھیں گے؟ کاش بُرے کام کرنے سے پہلے انسان اس کے بُرے نتائج پر بھی غورکیا کرے مگر آنکھو ں پر جب ہوس وحرص کی چربی چڑھ جاتی ہے تو کوئی رشتہ دکھائی نہیں دیتا۔ بیچاری امی ریحان کے غم میں گھلی جارہی تھیں۔ ریحان نے سبزی کی ریڑھی لگا لی ہے۔ دانیال نے امی کو بتایا تو انہیں بے حد دُکھ ہوا مگر سکون کا سانس بھی آیا۔ اس میں حق حلال کی روزی بچوں کو کھلانے کا جذبہ تو پیدا ہوا۔ ابھی بچے چھوٹے تھے۔ انہیں معلوم نہیں تھا کہ ان کے باپ نے کیا کیا ہے ورنہ تو ریحان کی بڑی بڑی گیموں کی دھوم پوری مارکیٹ میں تھی جو اس کے بھائی بہن اور امی کے لیے باعث شرم تھی۔ ان کو اس معاشرے کا سامنا کرنا تھا جو یہ کہتا تھا کہ ان کا بیٹا جواری ہے ۔ ان کا بھائی جواری ہے مگر معاشرہ یہ نہیں بتاتا کہ اس کو اس حال میں کس نے اور کیسے پہنچایا کوئی بہن یاکوئی بھائی یہ نہیں چاہتا کہ اس کا بھائی حرام اور قابل نفرت کام کرے مگرمعاشرہ کسی کی سزا کسی کو دیتا ہے۔ جرم ایک شخص کرتا ہے مگر سزا پورے خاندان کو طعنے تشنوں کی صورت میں بھگتنا پڑتی ہے ۔ اس کے بچوں کو بھی یہ سزا مل سکتی ہے ، اسی ایک بات نے ریحان کو ریڑھی لگانے پر مجبور کیا تھا۔ محنت میں کوئی عار نہیں۔ آج حالات مشکل ہیں تو کل اچھے دن بھی آئیں گے۔ امی نے سوچا اور نماز پڑھنے کی تیاری کرنے لگیں۔ آج انہوں نے اپنے رب کا شکر ادا کرنا تھا جس نے ان کے بیٹے کو جوئے کی دلدل سے نکال باہر کیا تھا اور ہدایت کا راستہ دکھایا تھا۔ 
ثانی زہرا گاؤں میں بشیر اپنی ماں کے ساتھ رہتا تھا۔ اس کے ابو کا انتقال ہو چکا تھا۔ بشیر کی ماں گھروں میں کام کرتی تھی۔ بشیر بہت نالائق اور نکھٹو طبیعت کا تھا۔ اس کے اسکول کے استاد اس سے نالاں رہتے تھے۔ ایک دن بشیر کی والدہ اسکول آئیں اور استاد جی سے اپنے بیٹے کی پڑھائی پر بات کرنا چاہی۔ استاد جی تو بھرے بیٹھے تھے۔ بشیر کی ماں کو بشیر کی بے وقوفی اور پڑھائی سے غیر دلچسپی کی داستانیں سنانے لگے، کیونکہ وہ ہر کام ہی غلط کرتا ہے۔ بیوہ ماں پر سکتہ طاری ہو گیا۔ ماں گاؤں چھوڑ کر بیٹے کو لے کر شہر چلی گئی۔ وقت گزرتا گیا گاؤں ترقی کر کے قصبہ بن گیا۔ سال گزر گئے۔ اسکول میں استاد جی ہیڈ ماسٹر ہو گئے۔ ہیڈ ماسٹر صاحب کو اچانک ایک دن دل میں شدید درد محسوس ہوا۔ جاری ہے اسپتال میں داخل کرایا، مگر درد بڑھتا گیا۔ مقامی ڈاکٹر نے شہر کے بڑے اسپتال جانے کا مشورہ دیا۔ انھوں نے ڈاکٹر کے مشورے سے شہر جا کر سرجری کروائی۔ آپریشن کامیاب رہا۔ بے ہوشی کی ادویات کر زیرِ اثر آنکھ کھولی تو سامنے ایک خوبصورت نوجوان ڈاکٹر مسکراتا نظر آیا۔ انھوں نے اسے پہچاننے کی کوشش کی تو ہیڈ ماسٹر صاحب کا رنگ نیلا پڑنے لگا۔ انھوں نے ڈاکٹر کی طرف اشارہ کر کے کچھ کہنا چاہا، لیکن شاید وینٹی لیٹر نے کام چھوڑ دیا تھا۔ ڈاکٹر خوف زدہ اور پریشان ہو گیا۔ ڈاکٹر نے آگے بڑھ کر انھیں سنبھالنے کی کوشش کی، لیکن ماسٹر صاحب نے چند ہی لمحوں میں دم توڑ دیا۔ ڈاکٹر صاحب نے پلٹ کر دیکھا تو اسپتال کے خاکروب بشیر نے وینٹی لیٹر کا پلگ نکال کر اپنا موبائل چارج پر لگا دیا تھا۔ آپ کیا سمجھے تھے کہ بشیر ہی ڈاکٹر تھا! کہانیوں سے باہر آ جائیں حقیقی زندگی میں بشیر، بشیر ہی رہتا ہے۔ 
نوشابہ اختر اس کا فرضی نام نازیہ ہے اور اس کا شوہر ریان اس سے بہت محبت کرنے والااس کے ناز اٹھانے والا ایک ہینڈسم جوان ہے ۔ دونوں بے حد مسرورزندگی گزار رہے تھے کہ ریان کی گاڑی کا حادثہ ہو گیا بے احتیاطی کی وجہ سے سیٹ بیلٹ بھی نہیں لگا رکھی تھی اس لئے اس کے جسم کا نقصان کچھ زیادہ ہی ہوا۔ بہر حال زندگی بچ گئی۔ ناز اُٹھانے والا شوہریوں جیسے بوجھ بنتا جارہا تھا کہ کسی بزرگ خاتون سے فون پر گفتگو کرتے ہوئے فرمایایوں لگتا ہے ہماری نازوکوکسی نے جادو کے عذاب میں جکڑ ڈالا ہے پھولوں کی سی زندگی گزاررہی تھی ہنستی مسکراتی کھیلتی کودتی ناز وکیسی مرجھا گئی ہے۔ دوسری طرف کی خاتون نے مشورہ دیا کہ ان کے ایک پیر صاحب ہیں جن کے کمالات کی بڑی دھوم ہےنازوکوان کے پاس لے جائیںدیکھنا کیسے سارے دکھ درد دور ہو جاتے ہیں۔ جاری ہے اور یوں جادو کے توڑکے لئے بابا چٹے شاہ کی خدمات حاصل کرلی گئیں۔ نازیہ میرے پاس بیٹھی رورہی تھی مجھے تو خالہ اور ان کی دوست نے تباہ کر دیا ہے ۔ بابا جی کہتے ہیں کسی نے بڑا زوردار جادو کیا ہے چاروں طرف اندھیرا ہی اندھیرا ہے ۔ بڑا زور آور جن ہے جس کو بھسم کرنے کے لئے ہمیں چلہ کاٹنا پڑے گا۔ ہو سکتا ہے اس دوران ہمیں آپ کو بھی بلانا پڑے ۔ دن ہو یا رات جس وقت آپ کو بلایا جائے آپ کا آنا یقینی ہونا چاہئے۔ کبھی کبھی جن ہمارے اندر بھی حلول کرنے کی ہمت کر لیتا ہے یقینا ہمارا عمل اسے بھسم کردے گا لیکن وقت اور پیسہ درکار ہے ۔ اور ان کی روز روز کی فرمائشوں سے میں تنگ آگئی ہوں ۔ ادھر ریان کے علاج پر خرچ کرنے کے لئے روپیہ چاہئے ادھر باباجی کو دینے پڑتے ہیں اور وہ کہتے ہیں اب عمل کو درمیان میں نہیں چھوڑنا ورنہ بہت زیادہ نقصان ہو جائے گا جیسے ریان کی موت بھی واقع ہو سکتی ہے۔ کیا باباجی بہت عمر کے ہیں نازیہ؟ میں نے یوں ہی سا ایک سوال کیا تو اس نے روتی آنکھوں سے میری طرف دیکھا۔ انتہائی مکروہ صورت اور ہےئت کا ایک بندہ ہے اس کے ہاتھوں کی ساری انگلیوں میں مختلف قسم کے پتھر جڑی چاندی کی انگوٹھیاں ہیں ۔ گلے میں لمبے لمبے منکوں کے ہار ہیں بہت لمبے اور بہت گندے بال ہیں ۔ جب وہ نظر بھر کے دیکھتا ہے تو میرے رونگٹے کھڑے ہو جاتے ہیں پتہ نہیں ایک عجیب خطرہ سامحسوس ہوتاہے۔ ایک بات بتاؤں بیٹا! جو اللہ والے باباجی ہوتے ہیں نا ان کا حلیہ انتہائی پاکیزہ ہوتا ہے ۔ ان کی نگاہ اللہ والوں کی نگاہ ہوتی ہے اور ان کے گرد ایک نور کی چادرسی تنی ہوتی ہے ۔ آپ کس کے جا ل میں جا پھنسی ہیں بیٹا۔ میں تو صرف علاج معالجے پر لگی ہوئی تھی گھر کی بزرگ خاتون ہیں امی تو ہیں نہیں کہ مشورہ کرتی بڑی بہن ہے جو امریکہ میں ہوتی ہے ۔ اتنی دور سے وہ کیا مشورہ دیتیاس نے جب مجھے کہا تو میں نے سمجھا دیکھو نا زیہ ! اپنے خاوند کی صحت یاب زندگی کے لئے تمہیں بہت سی قربانیاں دینی پڑیں گی۔ یہ عامل تمہاری فیملی کی بیک گراؤنڈ کو جانتا ہے لیکن تمہاری زبان سے سننا چاہتا ہے ۔ اُس کا یہ کہنا کہ جب بھی بلاؤں ضرور آجانا اور نہ تیرے خاوند کی جان کو خطرہ ہو گا دراصل تمہیں جذباتی طور پر بلیک میل کرنا ہے۔ میں نے پیار سے اس کا ہاتھ تھام لیا۔ دیکھو میری بیٹی ! میں آپ کو جامعہ اشرفیہ کا رُخ دکھاسکتی ہوں وہاں بہت پڑھے لکھے علماء دین موجود ہیں ۔ بھٹکے ہوئے لوگوں کو راہ ہدایت بھی دیتے ہیں اور ان کی مدد بھی کرتے ہیں اور یہ بات اپنے دل ودماغ سے نکال دو کہ رب کے علاوہ بھی کوئی ہے جو تمہاری مشکلیں آسان کر سکتا ہے ۔ جو لوگ اللہ اور اس کے رسول صلی اللہ علیہ وسلم سے عشق کرتے اورراہ مولا لوگوں میں خیر بانٹتے ہیں کبھی کسی بندے کے سامنے دست سوال دراز نہیں کرتے۔ نازیہ بیٹی! صرف یہ بتاد و کہ کوئی آپ کا قریبی رشتہ دار ایسا تھا جس کا رشتہ آپ کے لئے آیا اور قبول نہ کیا گیا یا کوئی فیملی ریان کو اپنی بیٹی دینے کی خواہش مند تھی؟ ۔ جی آنٹی جان! میرے طلب گار بھی کافی تھے لیکن میرے چچا کی بری بیٹی اپنی نند کے لئے بہت زیادہ خواہش مند تھیں کہ ریان سے اس کی شادی ہوجائے اس طرح ریان کی سگی پھوپھو اپنی بڑی نواسی کی شادی ان سے کروانا چاہتی تھیں لیکن ان کی امی کا قرعہ میرے نام نکلا تو سب کے منہ لٹک گئے ۔ بلکہ ان کی پھوپھو نے تو ایک بار یہاں تک کہہ دیا تھا کہ تم بیچ میں نہ ٹپک پڑتیں تو میری مونا اس گھر میں راج کررہی ہوتی پر خیر ہم بھی دیکھ لیں گے۔ کیا یہ جملہ انہیں کرتے آپ نے خود سنا تھا؟ آخری جملہ پر میرے چونک جانے کی باری تھی۔ جی! میرے سامنے انہوں نے یہ بات کی تھی لیکن میں نے اسے کوئی خاص بات نہ سمجھا لیکن اب آپ کو بات سناتے ہوئے یہ جملہ بھی یاد آگیا ہے ۔ اور میں سوچ رہی تھی کہ کہیں یہ پھوپھو ہی تو اس کا گھر برباد نہیں کر رہیں ۔ کیونکہ رشتوں کا عمل تڑوانے والے جادو گر بڑے ماہر اور فنکار ہوتے ہیں اور جگہ سے رشتہ تڑوا کر دوسری جگہ بات پکی کروانا دینا ان کے لئے مشکل نہیں ہوتا لیکن یہ سمجھ لینا بھی ضروری ہے کہ کلام الٰہی سے اس کا توڑ ممکن ہے مگر اس کے لئے کسی عالم باعمل کی مدد لینا ضروری ہوجاتا ہے اور یہی بات میں نازیہ کو بتارہی تھی ۔ قرآن میں ایک حکم ہے ۔ مگر پھر بھی چوکنارہو۔ جس طرح جنگ میں احتیاط کی ضرورت ہے اسی طرح زندگی کے باقی کاموں میں بھی محتاط رہنے ضروری ہے ۔ اس لئے چند اعمال کو اپنا لینا بہت ضروری ہے یعنی سب سے پہلے بندے کا عقیدہ درست ہونا چاہئے جب ہر چیز جو انسان پر وارد ہوتی ہے باذن اللہ ہوتی ہے تو پھر توکل بھی تو اللہ پر ہونا چاہئے ۔ ایاک نعبد ووایاک نستعین کہہ دینا ہی کافی نہیں ۔ اس پر عمل کرنا بھی بے حد ضروری ہے۔ نازیہ جیسی کئی معصوم لڑکیاں اس چنگل میں پھنس جاتی ہیں کہیں تو ہمارے وہ نام نہاد شوہر ہوتے ہیں جو اپنی انا کے خول میں بند صرف عورت کو بانجھ بناتے اور عاملوں اور جادو گروں سے اولاد کی پیدائش کے لئے ٹونےٹوٹے اور تعویز کرواتے کرواتے اپنی بیوی کو ہی بسا اوقات اس کنویں کا ایندھن بنادیتے ہیںکوئی بھی حاسد حسد کی آگ میں جلتے ہوئے اپنے کسی بھی دوست یا رشتہ دار پر جادو کروا سکتا ہے ۔ میں بتاچکی ہوں رشتہ تڑوانا اور میاں بیوی میں اختلاف کروانا تو شیطان کا پسندیدہ مشغلہ ہے۔ بس ضعیف الاعتقادی چھوڑئیے اور اپنے واحد رب کی ذات پر بھروسہ کرنا سیکھئے۔ پھر پُرسکون زندگی گزارئیے۔ کیونکہ شرکااصل کام تخریبی کارروائی کرنا ہے اور جادوسب سے بڑ اتخریب کا رہے ۔ نبی محترم صلی اللہ علیہ وسلم نے تو جادو گر کی گردن اُڑادینے کا حکم دیا تھا لیکن اس بدکار کو ضرور معاف فرمادیتا تھا جس نے آپ صلی اللہ علیہ وسلم کی ذات عالی صفات پر جادو کا وار کیا تھا اور جہاں تک میں سمجھ سکتی ہوں آپ صلی اللہ علیہ وسلم کا جادو کی زد میں آنااور پھر اس میں معوذتین کے پڑھنے کے بعد آزاد ہو جانا ہمارے لئے مشعل راہ ہے۔ دعا ہے کہ نازیہ اور اس جیسی اور بچیاں اس افتاد سے بچ سکیں ۔ وہ بزرگ خواتین جو ایسی بچیوں کو گمراہ کرتی ہیں یہ گنا ہ اور کفر کرنے سے بازر ہیں ۔ اللہ ہم سب کو صراط مستقیم پر چلنے کی توفیق عطا فرمائے آمیناور میرے اس سلگتے دل کوسکون وعافیت عطا فرمائے ۔ ثم آمین 
شاہ میر اسدپاکستان میں بہت سے پرندے پائے جاتے ہیں۔ کبوتر، چڑیا، طوطا، مینا، تیتر، بٹیر، چیل اور اُلّو وغیرہ۔ یہ تمام پرندے پاکستان کے تقریباً ہر علاقے میں پائے جاتے ہیں، مگر آج آپ کو کوؤں کے بارے میں بتا رہے ہیں۔ یہ سرمئی رنگ کا ایک بڑا پرندہ ہے، جو کم و بیش دنیا کے تمام علاقوں میں پایا جاتا ہے۔ یہ سرمئی مائل سیاہ اور نسواری رنگ میں بھی پایا جاتا ہے۔ کئی ممالک میں کوؤں کو پالا جاتا ہے۔ کوے بہت ذہین ہوتے ہیں اور ان میں بھائی چارہ بھی بہت زیادہ پایا جاتا ہے۔ اگر کہیں کوئی ایک کوا کسی مصیبت میں ہو اور چلائے تو فوراً سینکڑوں کوے اس کی مدد کو آ جاتے ہیں۔ بعض ممالک میں کوے کو خوش بختی کی علامت سمجھا جاتا ہے۔ جاری ہے ہمارے ہاں کوے کا کسی منڈیر پر کائیں کائیں کرنا مہمان کی آمد کی علامت سمجھا جاتا ہے۔ کوے سے منسوب کچھ قصے، کہاوتیں بھی مشہور ہیں، جیسے پیاسا کوا، سیانا کونا، کوے کھائے ہیں لمبی عمر والوں کے لئے کہتے ہیں ۔ ایک کہانی تو بچوں نے خوب پڑھی ہو گی، ایک کوے کو پنیر کا ٹکڑا ملتا ہے۔ پنیر دیکھ کر لومڑی کے منہ میں پانی آ جاتا ہے۔ وہ کوے کے لئے بہلانے کو خوشامد کرتی ہے کہ کوے میاں، کیا خوبصورت آواز پائی ہے تم نے مجھے ذرا گانا تو سناؤ۔ کوا خوشامد سن کر جوش میں آتا ہے، جیسے ہی کائیں کائیں کرتا ہے، پنیر کا ٹکڑا گر جاتا ہے اور لومڑی پنیر لے کر یہ جا وہ جا۔ واقعی خوشامد بُری بَلا ہے، تبھی تو کوے جیسا دانا پرندہ بھی خوشامد کے جال میں پھنس گیا تھا، ورنہ کوا تو بڑا سیانا ہوتا ہے۔ پیاسے کوے کی کہانی بھی بہت مشہور ہے۔ آج کل تو سنا ہے کوا اسٹرا ساتھ رکھتا ہے۔ جہاں چونچ نہیں پہنچ پاتی، وہاں جھٹ اسٹرا نکال لیتا ہے۔ سمجھ میں نہیں آتا کہ لوگ پیغام رسانی کے لئے کبوتر کی جگہ کوے کو ڈاک کا کام کیوں نہیں سونپتے تھے۔ 
نذیر انبالویرحمت سر جھکائے ہوئے کھڑا تھا۔ زمین پر رکھا طوطے کا پنجرہ خالی تھا۔ سروش طوطے کا خالی پنجرہ دیکھ کر غصے سے رحمت کو گھور رہا تھا کہ دادی جان آ گئیں۔ وہ دادی جان کو دیکھ کو فوراً بولا دادی جان، دادی جان! رحمت نے میرا مٹھو اُڑا دیا ہے، اسے نوکری سے نکال دیں۔ رحمت جلدی سے بولا میں نے مٹھو کو جان بوجھ کر نہیں اُڑایا۔ میں پنجرے کی صفائی کرنے لگا تو غلطی سے پنجرہ کھل گیا تھا۔ کھلا پنجرہ دیکھ کر مٹھو میری آنکھوں کے سامنے اُڑ کر درخت پر جا بیٹھا، میں نے مٹھو کو چوری اور امرود، کیلے کا لالچ بھی دیا، جواب میں وہ ایک بات کہتا، جو چھوٹے صاحب نے اُسے یاد کروائی تھی۔ کون سی بات؟ دادی جان نے رحمت سے پوچھا۔ جاری ہے اماں بی! مٹھو میری ہر بات پر کہتا، آزادی زندہ بادآزادی زندہ باد۔ میں نے بہت مشکل سے اپنے پیارے مٹھو کو یہ جملہ یاد کروایا تھا۔ ہائے، میرا پیارا مٹھو اُڑ گیا۔ اب وہ نہ جانے کہاں ہو گا۔ یہ کہتے ہوئے سروش رو دیا۔ سروش بیٹا! رو مت، تمہارے بابا تمہیں ایک اور مٹھو لا دیں گے۔ وہ میرے پہلے مٹھو جیسا تو نہیں ہو گا۔ اُسے میرا اور گڑیا کا نام یاد تھا۔ رات کے کھانے کے دوران بابا جان نے پوچھا آج مٹھو کیوں اتنا خاموش ہے۔ ؟ یہ جملہ سننے کی دیر تھی کہ سروش کی آنکھوں میں آنسو آ گئے۔ وہ مشکل سے بول پایا تھا میرے مٹھو کو رحمت نے اُڑا دیا ہے۔ اب پنجرہ خالی ہے۔ مٹھو کے بغیر پنجرہ سُونا سُونا ہے۔ ابو نے تسلی دیتے ہوئے کہا سروش میاں! آپ اپنا دل چھوٹا مت کریں۔ کل آپ کا نیا مٹھو آ جائے گا، پنجرہ اب سُونا سُونا نہیں رہے گا۔ اگلے دن ایک بڑے سے پنجرے میں نیا طوطا گھر میں آ گیا۔ سب گھر والے پنجرے کے ارد گرد یوں کھڑے تھے جیسے نئے طوطے کا استقبال کر رہے ہوں۔ میں نئے مٹھو کو ہر وہ بات یاد کراؤں گا، جو میرے پہلے والے مٹھو کو یاد تھی۔ گھر میں نیا مٹھو کیا آیا، سروش اور گڑیا اُسے ہر وقت کچھ نہ کچھ یاد کرواتے دکھائی دیتے۔ کئی دن گزر گئے، مگر دونوں کوشش کے باوجود مٹھو کو ایک لفظ بھی یاد نہ کروا سکے تھے۔ ان حالات میں سروش کو اپنا پہلا مٹھو یاد آنے لگا تھا۔ کاش، میرا مٹھو واپس آ جائے۔ میں اُسے مزے دار امرود اور کیلے کھلاؤں گا، کاش، ایسا ہو جائے۔ ایک دن سروش اسکول سے آیا تو دروازے کے پاس رکھے پنجرے میں قید مٹھو نے سروش، سروش پکارا تو سروش کو اپنے کانوں پر یقین نہیں آیا۔ وہ تیزی سے پنجرے کی طرف بڑھا۔ پنجوں کے بل بیٹھ کر مٹھو کو مخاطب کیا دوبارہ کہو سروش، ہاں بولو، سروش بولو بولو۔ کچھ دنوں کی مشق اور کوشش کے بعد مٹھو گڑیا، گڑیا بھی پکارنے لگا۔ وقت کے ساتھ ساتھ نیا مٹھو بھی بہت کچھ سیکھ گیا۔ اب تو نیا مٹھو آزادی زندہ باد کا نعرہ بھی بلند کرنے لگا تھا۔ نئے مٹھو نے پرانے مٹھو کی جگہ لے لی تھی۔ اب خالی پنجرہ دیکھ کر سروش کو کبھی پرانے مٹھو کی یاد نہیں آتی تھی۔ پہلے طوطے کی طرح نئے طوطے نے بھی سروش کے دل میں گھر کر لیا تھا۔ ایک شام سروش اور گڑیا سیر کرنے کے لئے قریبی باغ میں گئے۔ رحمت کے ہاتھ میں مٹھو کا پنجرہ تھا۔ رحمت نے ایک درخت کے نیچے پنجرہ رکھا تو مٹھو نے درخت پر بیٹھے ایک طوطے کو دیکھا۔ طوطا مسلسل ٹائیں ٹائیں کر رہا تھا۔ وہ ایک درخت سے دوسرے اور پھر تیسرے درخت پر جا بیٹھتا تھا۔ وہ اپنی چونچ سے پکے آموں کو کھاتا اور آبشار سے پانی پیتا۔ پنجرے میں بند مٹھو کبھی سروش اور کبھی گڑیا کو پکارتا۔ وہ کبھی کبھار آزادی زندہ باد کا نعرہ بھی بلند کرتا۔ سروش اور گڑیا باغ میں کھیل رہے تھے، جبکہ رحمت مٹھو کے پنجرے کے پاس بیٹھا تھا۔ جب مٹھو آزادی زندہ باد کہتا تو رحمت فوراً کہتا آزاد تو وہ ہے، اپنی مرضی سے اُڑ رہا ہے، کھا پی رہا ہے تم تو غلام ہو، قیدی ہو، اللہ کرے تمہیں ایک دن غلامی سے نجات اور آزادی نصیب ہو جائے۔ رحمت کی باتیں سن کر مٹھو زور زور سے آزادی زندہ باد کا نعرہ بلند کرتا تو یوں محسوس ہوتا، جیسے وہ رحمت کی باتیں اچھی طرح سمجھ رہا ہے۔ ایک دن جب سروش، گڑیا اور رحمت بازار سے گھر واپس آ رہے تھے تو ایک گاڑی تیزی سے اُن کے پاس آ کر رُکی تھی۔ دو آدمی گاڑی سے نکلے اور سروش کو اُٹھا کر گاڑی میں ڈال دیا۔ یہ عمل اتنی تیزی سے ہوا کہ گڑیا اور رحمت شور بھی نہ مچا سکے۔ سڑک پر زیادہ بھیڑ نہ تھی، اس لئے گاڑی جلد ہی نظروں سے اوجھل ہو گئی۔ رحمت نے اپنے موبائل فون سے سروش کے ابو آفتاب صاحب کو ساری صورتِ حال سے آگاہ کیا۔ تھوڑی دیر میں وہ موقع واردات پر پہنچ گئے۔ رحمت اور گڑیا کی زبانی سارا ماجرا جان کر انسپکٹر توحید نے آفتاب صاحب سے پوچھا آپ کو کسی پر شک ہے؟ میں نے چند ماہ قبل دفتر میں چوری کرنے پر ایک ملازم رضا کو ملازمت سے نکال دیا تھا، ہو سکتا ہے، یہ اُس کی کارروائی ہو۔ انھوں نے اپنا خیال ظاہر کیا۔ میں رضا کو شاملِ تفتیش کر رہا ہوں۔ اللہ نے چاہا تو آپ کا بیٹا جلد گھر لوٹ آئے گا۔ اگر کوئی آپ سے رابطہ کرے تو ہمیں فوراً اطلاع کیجیے گا۔ میں ایسا ہی کروں گا۔ آفتاب نے انسپکٹر توحید کی بات سن کر کہا۔ سروش ایک نیم تاریک کمرے میں موجود تھا، کمرے کا دروازہ بند تھا۔ مجھے باہر نکالو، مجھے اپنے گھر جانا ہے، دروازہ کھولو۔ سروش روتے ہوئے مسلسل التجا کر رہا تھا۔ کچھ دیر بعد دروازہ کھلا تو ایک شخص جس نے رومال سے اپنا چہرہ چھپا رکھا تھا، کمرے میں داخل ہوا۔ سروش دروازہ کھلا دیکھ کر باہر نکلنے لگا تو اندر آنے والے شخص نے اس کا بازو اتنی زور سے پکڑا کہ وہ درد سے بلبلا اُٹھا۔ مجھے باہر جانے دو، مجھے اپنے گھر جانا ہے۔ سروش نے اپنا بازو چھڑانے کی کوشش کی۔ تم گھر تو اُسی وقت جاؤ گے جب تمہارا باپ مجھے میری مطلوبہ رقم دے گا۔ بہت دولت ہے تمہارے باپ کے پاس، تھوڑا سا پیسہ ہمیں دے دے گا تو اسے کون سا فرق پڑے گا۔ بیٹھ جاؤ آرام سے، زیادہ شور مچایا تو اپنی جان سے جاؤ گے۔ مجھ پر رحم کرو، مجھے جانے دو۔ میں نے تمہارا کیا بگاڑا ہے! مجھے گھر جانے دو۔ سروش نے روتے ہوئے کہا۔ بگاڑا تم نے نہیں، کام تو تمہارے باپ نے بگاڑا ہے، دفتر سے ایک لیپ ٹاپ کیا اُٹھا لیا، اس نے ملازمت ہی سے فارغ کر دیا۔ مجھے ملازمت سے نکالنا آفتاب صاحب کو بہت مہنگا پڑے گا۔ یہ کہہ کر اس آدمی نے کمرے کا دروازہ بند کر کے باہر تالا لگا دیا۔ سروش روتا پیٹتا رہا، مگر اس پر کوئی اثر نہ ہوا۔ رات کے وقت کمرے میں مدھم بلب کی نیلی ہلکی روشنی تھی۔ ایک طرف پانی کی بوتل اور کھانا رکھا تھا، مگر سروش نے اس طرف آنکھ اُٹھا کر بھی نہ دیکھا۔ اس نے سوچا بھی نہ تھا کہ وہ اس طرح کی صورتِ حال سے دو چار ہو گا۔ وہ جماعت ہفتم کا طالب علم تھا۔ اسے جو دعائیں یاد تھیں، وہ انھیں بار بار پڑھ رہا تھا۔ دعا کرتے ہوئے اسے پنجرے میں بند مٹھو کا خیال آ گیا۔ کچھ دیر بعد وہ مٹھو بھی اس کی آنکھوں کے سامنے تھا، جسے کافی مدت پنجرے میں قید رکھا گیا تھا۔ رحمت سے پنجرہ کھلا رہ گیا تھا تب اسے آزادی ملی تھی۔ اب ایک اور مٹھو اس کی قید میں تھا۔ جو پکار پکار کر آزادی زندہ باد کے نعرے بلند کرتا تھا۔ میرے اللہ! مجھے معاف کر دے، مجھے آزادی عطا کر دے، میں وعدہ کرتا ہوں، یہاں سے آزاد ہوتے ہی مٹھو کو آزاد کر دوں گا۔ میرے اللہ مجھے آزادی عطا کر دے۔ سروش نے روتے ہوئے دعا کی۔ رضا نے آفتاب صاحب سے تاوان کے لئے رابطہ کیا تو آفتاب نے اس کی اطلاع انسپکٹر توحید کو کر دی۔ انسپکٹر توحید نے جدید آلات کی مدد سے رضا کے فون کرنے کی جگہ کو تلاش کر لیا۔ یوں تو رضا ہر بار موبائل فون کی سم بدل بدل کر آفتاب صاحب کو فون کرتا، مگر وہ ایک ہی جگہ سے فون کر رہا تھا۔ انسپکٹر توحید نے رات کے آخری پہر اس جگہ کا محاصرہ کیا اور جلد ہی اس پر قابو پانے میں کامیاب ہو گئے۔ سروش کچھ نہ کھانے پینے کے باعث نڈھال سا ہو گیا تھا۔ انسپکٹر توحید نے اسے پانی پلایا تو اس کی جان میں جان آئی۔ تھانے میں جب وہ بابا جان سے بغل گیر ہوا تو بے اختیار رو دیا۔ ایک رات کی قید نے اسے آزادی کی اہمیت سے آگاہ کر دیا تھا۔ جب وہ بابا جان کے ساتھ گھر پہنچا تو دادی اور امی نے اس کی بلائیں لیں۔ گڑیا نے محبت سے اس کا ہاتھ چوم لیا۔ مٹھو بھی سروش، سروش پکار رہا تھا۔ سروش نے کوئی وقت ضائع کیے بغیر مٹھو کے پنجرے کا دروازہ کھول دیا۔ مٹھو! اُڑ جاؤدیر مت کرو۔ مٹھو نے پنجرہ کھلا دیکھا تو تیزی سے پنجرے سے نکل کر درخت پر جا بیٹھا۔ سروش نے مٹھو کو مخاطب کیا میرے پیارے مٹھو! آزادی مبارک ہو، فضاؤں میں اُڑو، آزاد زندگی گزارو، آزادی کی زندگی جیو، پیارے مٹھو! ایک دفعہ پھر آزادی مبارکآزادی مبارک۔ یہ سن کر مٹھو آزادی زندہ باد کا نعرہ بلند کرتے ہوئے پھُر سے اُڑ گیا۔ 
ملک راشد چھوٹا سا نرم و نازک خرگوش پپو آج بہت غصے میں تھا۔ اس کا دل کر رہا تھا کہ سب چیزیں الٹ دے یا کہیں بھاگ جائے۔ وہ سوچ رہا تھا، آخر امی اور بابا میری بات کیوں نہیں مانتے؟ میں سب سے بڑا ہوں، بھلا میں غلط کیسے ہو سکتا ہوں؟ ۔ پپو کو ہر وقت گاجر کھانا اور فریج میں رکھا ٹھنڈا جوس پینا بہت پسند تھا۔ اب جبکہ بارشوں کا موسم چل رہا تھا، امی بار بار کہتی تھیں کہ کھانے پینے میں احتیاط کرو، فریج سے ٹھنڈی گاجریں اور جوس مت لیا کرو، ورنہ بیمار ہو جاوٴ گے۔ پھر دوا کھانی پڑے گی اور اسکول سے چھٹیاں ہو جائیں گی، جبکہ امتحانات بھی ہونے والے ہیں۔ پپو کا پارہ چڑھ گیا۔ امی تو ہمیشہ ڈانٹتی رہتی ہیں، ہر وقت روک ٹوک، آخر میں بڑا ہوں تو خود جانتا ہوں کیا کرنا ہے! وہ غصے سے پاوٴں پٹختا ہوا اپنے کمرے میں گیا اور سو گیا۔ جاری ہے شام کو بابا آفس سے آئے تو اپنے ساتھ کھانے کی مختلف اشیاء بھی لائے۔ پپو کو جگایا گیا، وہ خوش تو ہوا، لیکن جب امی نے کہا سب بچوں کو برابر برابر ملے گا، میں حصے کر دوں گی، تو وہ پھر منہ پھُلا کر بیٹھ گیا۔ بابا نے امی کی بات ماننے کے بجائے چیز کا پیکٹ پپو کو تھما دیا اور کہا تم سب کو خود برابر بانٹ دینا، تم ہمارے بڑے بیٹے ہو۔ پپو خوش تو ہوا، لیکن چالاکی سے اس نے خود زیادہ چیز رکھ لی اور اپنے چھوٹے بہن بھائیوں، ٹوٹی اور منگو کو تھوڑی تھوڑی دیں۔ وہ بے چارے خاموش رہے۔ پھر پپو کسی کو بتائے بغیر کھیلنے باہر نکل گیا۔ دوست کرکٹ کھیل رہے تھے۔ وہ خوب کھیلتا رہا۔ گھر آ کر جوس پیا، ٹھنڈی گاجریں کھائیں۔ اگلے دن امتحانات کا پہلا پرچہ تھا اور تیاری بھی برائے نام تھی! رات کو گلہ درد کرنے لگا، لیکن سوچا صبح پڑھ لوں گا۔ صبح اٹھا تو بخار، سر درد اور پیٹ درد کا شکار ہو چکا تھا۔ امی نے سیرپ پلایا اور اسکول بھیجا، لیکن پپو کچھ بھی نہیں لکھ پایا۔ شام کو بخار تیز ہو گیا، اور بابا اسے فوراً ڈاکٹر بھالو انکل کے کلینک لے گئے۔ ڈاکٹر بھالو انکل نے پوچھا بیٹا، کیا کھایا تھا؟ پپو رو پڑا بس، فریج کا ٹھنڈا جوس پیا تھا اور گاجریں کھائی تھیں۔ ڈاکٹر نے سر ہلاتے ہوئے کہا یہی تو وجہ ہے بیماری کی! موسم بدل رہا ہے، ٹھنڈی چیزوں سے پرہیز ضروری ہے۔ اب ایک ہفتہ آرام کرو گے، کڑوی دوا کھاوٴ گے اور اسکول بھی نہیں جا سکو گے۔ پپو بہت پریشان ہوا۔ وہ ہمیشہ امتحان میں اوّل آتا تھا، اب اگر غیر حاضر ہو گیا تو اس کی پوزیشن خطرے میں پڑ جائے گی۔ گھر آ کر وہ چپ چاپ لیٹ گیا۔ امی نے پیار سے اس کے ماتھے پر ہاتھ رکھا اور کہا بیٹا، ہم تمہارے دشمن نہیں۔ ہر بار روکتی ہوں، سمجھاتی ہوں، اس کا مقصد تمہاری بھلائی ہوتا ہے۔ اب خود نتیجہ دیکھ لو! بابا مسکرائے اور بولے اسی لئے میں نے امی سے کہا تھا کہ تمہیں تمہاری مرضی سے جینے دیں۔ تاکہ تم خود جان سکو کہ بڑوں کی بات میں کیا دانائی ہوتی ہے۔ پپو نے شرمندگی سے نظریں جھکائیں۔ امی، بابا، میں وعدہ کرتا ہوں کہ آئندہ کبھی ضد نہیں کروں گا، آپ کی بات مانوں گا۔ بابا نے امی کو کہا کہ کل اسکول جا کر درخواست دے آئیں کہ پپو کو امتحان سے فیل نہیں بلکہ غیر حاضر لکھا جائے۔ وہ سالانہ امتحان میں محنت کرے گا۔ پپو نے وعدہ نبھانے کا عہد کیا۔ اسے سمجھ آ گئی تھی کہ ہر چیز اعتدال میں ہی اچھی لگتی ہے۔ 
تنزیلہ یوسف صاحب کھولنے لے لو۔ بچوں کے لئے پیزا لے کر جیسے ہی عمر پارکنگ میں کھڑی گاڑی کی جانب بڑھا کھولنے بیچنے والا بارہ سے تیرہ سال کی عمر کا لڑکا تیزی سے اس کی طرف بڑھا۔ مگر میرے بچے تو بڑے ہیں وہ ایسے کھلونوں سے نہیں کھیلتے۔ عمر نے معذرت خواہانہ لہجے میں اس لڑکے کو انکار کیا۔ اچھا ٹھیک ہے ، آپ نہیں لیں گے تو کوئی اور صاحب اپنے بچوں کے لئے لے جائیں گے۔ اس کی آنکھوں کی چمک یکدم ماند ہوئی مگر ساتھ ہی خود کو تسلی بھی دی۔ تم پڑھتے نہیں؟ یکدم عمر کو اس میں دلچسپی محسوس ہوئی۔ صاحب میں پڑھوں گا تو میرے گھر میں چھوٹا بھائی اور بہن جو ہیں ان کی چھوٹی چھوٹی ضروریات کون پوری کرے گا؟ وہ افسر دگی سے گویا ہوا۔ جاری ہے میں اور اماں کام کرتے ہیں۔ اماں گھروں میں کام کرتی ہیں ۔ میں دن میں ورکشاپ پر کام کرتا ہوں اور رات کو ادھر کھولنے بیچتا ہوں۔ میرا چھوٹا بھائی اور بہن سکول جاتے ہیں۔ میں چاہتا ہوں کہ وہ میری طرح نہ ہوں پڑھ لکھ کر بہت آگے جائیں ، اسی لیے میں اور اماں محنت مزدوری کرتے ہیں۔ ابا کو پچھلے سال فالج کا اٹیک ہوا تھا تب سے وہ بستر پر ہیں۔ اچھا یہ رکھ لو عمر نے بٹوے سے کچھ روپے نکال کر اسے دینا چاہے۔ بھکاری نہیں ہوں محنت کرتا ہوں۔ کسی کے آگے ہاتھ نہیں پھیلاتا۔ اماں کہتی ہیں جو سوال کرتا ہے۔ قیامت کے روز اس کے چہرے پر گوشت نہیں ہوگا۔ آپ کیا چاہتے ہیں؟ میں لوگوں کے آگے ہاتھ پھیلاؤں اور قیامت کے دن میرے چہرے پر گوشت نہ ہو عمر کی بات سے جیسے اس کی خوداری کو تازیانہ لگا تھا۔ ارے یا تم تو برا مان گئے۔ اچھا یہ بتاؤ ایک کھلونا کتنے کا ہے؟ ۔ سو روپے کا ۔ مگر ابھی تو آپ لینے سے انکار کررہے تھے۔ عمر کو اس کا یہ انداز اچھا لگا۔ یا تمہارے کھلونے بک جائیں اور تمہیں کیا چاہیے؟ یہ سارے دس ہیں صاحب۔ یہ لو ان سب کے پیسے ۔ ایک کھلوانا مجھ دو میرے گھر کام والی آتی ہے اس کے بیٹے کو دوں گا۔ باقی تم اپنے گھر کے آس پاس کے بچوں میں بانٹ دینا۔ عمر نے اسے اپنا اردہ بتایا۔ وہ لڑکا چلا گیا مگر عمر کو گاڑی میں بیٹھتے ہی اپنا ماضی یاد آگیا۔ سوچ کے دریچے کھلتے گئے اُس کے ابو ایک فیکٹری میں ملازم تھے۔ عمر اس وقت آٹھویں جماعت میں تھا جب اس کے ابو کی دونوں ٹانگیں ایک حادثے میں ضائع ہوگئیں۔ اپاہج ہونے کے باوجود اس کے ابو نے کبھی اس بات کو کمزوری بنا کرکسی کے آگے ہاتھ نہیں پھیلائے ۔ گھر کے دروازے پر بچوں کے کھانے پینے کا سامان رکھ کر بیچنا شروع کردیا۔ امی لوگوں کے کپڑے سینے لگیں۔ عمر سکول جانے سے پہلے سائیکل پرلوگوں کے گھروں میں اخبار دیتا ۔ سکول سے واپس آتا تو ٹیوشن پڑھنے والے بچے آجاتے۔ شام کو اپنی پڑھائی کرتا۔ یوں تینوں نے مل کر زندگی کی گاڑی چلانا شروع کردی۔ عمر نے ایم بے اے کرلیا تو اس کو ایک فرم میں نوکری مل گئی۔ امی نے اپنی بھانجی سے اس کی شادی کردی۔ آج اس کے دو بیٹے ہیں۔ جنہیں وہ محنت کرنے کی تلقین کرتا ہے اس کے امی ابو دونوں اس دنیا سے رخصت ہوگئے ہیں مگر ان کا صبر ، لگن اور خودداری آج بھی عمر کے ہم قدم ہے جبھی آج اس لڑکے کو دیکھ کر اسے اچھالگا کہ آج بھی ایسے خوددار لوگ موجود ہیں۔ موبائل پر کال آرہی تھی جو اسے ماضی سے حال میں لے آئی۔ جی میرے بچو! بس آیا ہوں کچھ دیر میں ۔ عمر نے مسکراتے ہوئے بچوں کو کہا اور گاڑی پارکنگ سے نکال لی۔ 
حسن اختر یہ بات تو بارہا سنی تھی کہ تاریخ اپنے آپ کو دہراتی ہے۔ تاہم عمر صاحب کو عملی طور پہ اس کا تجربہ اس وقت ہوا جب وہ اپنے شہر کے تھانہ روڈ پر واقع بازار پہنچے۔ ننھا حسین بھی اُن کی انگلی تھامے ہمراہ تھا۔ وہ قدم قدم پر کود کود کر ابو کے ہاتھ کی انگلیوں کو اپنے دونوں ہاتھوں سے کھینچتا اور روک لیتا۔ کھلونوں کی دکانوں سے کبھی ٹریکٹر ٹریلر، کبھی کار تو کبھی گائے بھینسیں اور جنگلی جانور لینے کی ضد کرتا۔ ابو جان بیٹے کی تمام تر چھوٹی چھوٹی فرمائشوں کو بڑی فراخدلی سے پورا کر رہے تھے۔ اچانک ان کو کچھ یاد آیا اور وہ زیر لب ہی مسکرانے لگے۔ وہ تخیل میں سال پیچھے چلے گئے تھے۔ وہ کھلونوں کی ان دکانوں پہ کھڑے ایک خوشگوار حیرت کے احساس میں مبتلا تھے۔ جاری ہے وہ تخیل کی دنیا سے اس وقت باہر آئے جب حسین نے پوچھا۔ ابو جان! آپ کے مسکرانے اور چہرے پر غیر معمولی خوشی کی وجہ کیا ہے؟ آج شام کے کھانے کے بعد بتاؤں گا، تم مجھے ضرور یاد دلانا۔ ابو جی نے جواب دیا۔ حسین نے بھی یاد دہانی کا وعدہ کر لیا۔ کھلونے خریدنے سے فراغت پا کر دونوں باپ بیٹا گھر کا راشن خریدنے کریانہ اسٹور میں پہنچے۔ عمر صاحب کو اچانک ایک بار پھر سے کچھ خوشگوار سا احساس ہوا اور وہ مسکرائے تو حسین نے پوچھا ابو جان! اب کیا بات ہے؟ ابو جی نے حسین کو پیار کیا اور بتایا یہ بھی اُسی بات کا تسلسل ہے جو رات کو آپ کو بتانی ہے۔ خشک راشن لے کر باپ بیٹا پھل اور سبزی لینے کے لئے متعلقہ دکان پر پہنچے۔ عمر صاحب نے دکاندار کو سلام کیا۔ اس کی طرف دیکھا پھر حسین کی طرف دیکھا اور اُن کے ہونٹوں پر وہی مسکراہٹ بکھر گئی جو دو دفعہ پہلے بھی حسین کو دیکھ چکا تھا۔ اب کی بار حسین کا تجسس اور بے قراری بڑھ گئی اس نے کہا ابو جان! کیا یہ بھی اُسی واقعے کا تسلسل ہے جو رات کو سنائیں گے؟ عمر صاحب نے پیار بھری نگاہوں سے حسین کو دیکھا اس کی ذہانت کی بے ساختہ داد دی اور بولے جی بیٹا جی! یہ مسکراہٹ اور خوشگواری بھی اسی چیز کا حسین تسلسل ہے اب تو حسین کی بے قراری بام عروج پر پہنچ چکی تھی وہ جاننا چاہتا تھا کہ آخر ماجرا ہے کیا؟ خریداری مکمل کرنے کے بعد دونوں باپ بیٹا گھر آ گئے۔ عمر صاحب آرام کی غرض سے اپنے کمرے میں چلے گئے حسین نئے کھلونوں کے ساتھ کھیلنے میں محو ہو گیا تاہم بازار میں پیش آنے والا واقعہ اور ابو جان کا وعدہ بالکل نہ بھولا۔ شام کے کھانے کے بعد ابو جان عشاء کی نماز کے لئے مسجد چلے گئے واپسی پر ننھا حسین اپنی امی جان کے ہمراہ ان کا منتظر تھا۔ اس کی امی بھی اس عجب اور خوشگوار قصے کو سننے کے لئے بے تاب تھیں۔ انتظار کی گھڑیاں ختم ہوئیں اور عمر صاحب کہنے لگے۔ بیٹا! جیسے ہی آج میں اور آپ بازار پہنچے اور اس کے بعد جو ہماری خریداری اور گھومنے پھرنے کی ترتیب رہی وہ بالکل ایسی ہی تیس سال پرانی ایک باپ اور بیٹے کی طرف سے کی گئی خریداری کا پر تو تھی۔ گویا تاریخ اپنے آپ کو دہرا رہی تھی۔ باقی سب کچھ یکساں تھا بس کردار تبدیل ہوئے تھے اس واقعے میں جو لڑکا بیٹا تھا آج وہ باپ کے کردار میں تھا اور ایک کردار جو نیا شامل ہوا تھا وہ تھا بیٹا اور جانتے ہو وہ کون تھا؟ حسین جو بہت ذہین اور حاضر دماغ بچہ تھا فوراً معاملے کی تہہ تک پہنچ گیا۔ بولا جی بالکل ابو حضور! آج سے تیس سال قبل آپ بیٹے کے کردار میں تھے اور دادا حضور مرحوم باپ کے کردار میں۔ اور آج والے واقعے کا نیا کردار میں تھا۔ عمر صاحب نے بے ساختہ حسین کی ذہات کی داد دی اور کہا بالکل اسی طرح میں اپنے ابو حضور کا ہاتھ تھامے کھلونوں کی دکانوں کے سامنے سے گزرتا تھا تو بالکل تمہاری طرح ان کی انگلیاں کھینچ کر روک لیتا تھا اور کھلونے لینے کی ضد کرتا تھا۔ وہ بھی مجھے ایسے ہی کھلونے لے کر دیتے تھے جیسے آج میں نے تمہیں لے کر دیئے ہیں حسین کا تجسس ابھی پوری طرح ختم نہ ہوا تھا۔ اس نے فوراً اگلا سوال کر دیا اور جو کریانہ اسٹور پر آپ کو ایک خوشگوار احساس ہوا تھا اس کی کیا وجہ تھی؟ ابو جی بولے معاملہ یہاں بھی یکساں تھا بس کرداروں میں تبدیلی آ چکی تھی۔ اس وقت کریانہ اسٹور ابو حضور کے دوست اللہ داد مرحوم چلایا کرتے تھے اور آج ان کا بیٹا سلیم چلاتا ہے آج دکاندار کی جگہ اس کے بیٹے نے لے لی تھی اور گاہک کی جگہ بھی اس وقت کے گاہک کا بیٹا کھڑا تھا۔ جب ہم سبزی اور پھل کی دکان پر پہنچے تو معاملہ وہاں بھی یکساں تھا بس کرداروں کی جگہ ان کے بیٹوں نے لے لی تھی۔ یہ تمام واقعات تیس برس پرانے واقعات کے عکس تھے میں تاریخ کے اس عجب اور حسین اتفاق پر خوش بھی ہوا تھا اور حیران بھی عمر صاحب کی گفتگو سن کر حسین کی امی کہنے لگیں واقعی باپ بیٹے کا یہ رشتہ اتنا ہی پرانا ہے جتنی یہ دنیا اور ان کی دوستی میں عجب بے تکلفی ہوتی ہے۔ ہمیں شکر ادا کرنا چاہئے کہ تاریخ کے اس حسین سلسلے کا حصہ بنے ہیں۔ ہر بیٹا اپنے باپ کا پر تو ہوتا ہے۔ تاریخ کے یہ اتفاقیہ موڑ خوش قسمت لوگوں کی زندگی میں آتے ہیں ان کی یہ خوبصورت باتیں سنتے ہوئے سب کی آنکھوں میں خوشی اور تشکر کے آنسو تھے۔ عمر صاحب اور حسین کی امی نے بیٹے کے بہتر مستقبل کے لئے دعا کی اور اسے خوب پیار کیا حسین نے قدرت کا شکر ادا کیا کہ اس نے اسے اس قدر شفیق والدین کی نعمت سے سرفراز کیا اس نے امی ابو سے وعدہ کیا کہ وہ ہمیشہ ان کی توقعات پر پورا اُترے گا۔ 
سہیل خان ایک سرسبز و شاداب وادی میں وسیع و عریض باغ واقع تھا۔ باغ کے وسط میں ایک بہت پرانا کنواں بھی موجود تھا۔ یہ باغ کسی وقت میں بہت سے درختوں کا گہوارہ ہوا کرتا تھا۔ چنار، شہتوت، املی اور جامن جیسے درخت یہاں کی زینت تھے۔ یہ درخت سایہ فراہم کرتے تھے۔ ان پر بسنے والے رنگ برنگے پرندے اس باغ کو گلستاں بنا دیتے تھے۔ ایسی ہی شاخوں پر خوش رنگ تتلیاں منڈلاتیں، جگنو راتوں کو چراغاں کرتے۔ یہیں پر قدیم شہتوت کے درخت پر چمن نامی چڑیا کا گھونسلہ تھا۔ اس کے قریب بڑے سے چنار پر کالو نامی کوا رہتا تھا۔ دونوں میں دیرینہ دوستی تھی مگر یہ دوستی یک طرفہ تھی۔ چمن ہر خوشی کا موقع اپنے دوست کے ساتھ بانٹتی۔ وہ میٹھے میٹھے پھل، بیج یا دانے لے کر چنار کی شاخوں پر آتی اور کالو خوشی سے آ کر لے جاتا لیکن شکر تو دور کبھی حال چال بھی نہ پوچھتا۔ جاری ہے چمن بہت معصوم تھی، وہ یہ سب کچھ خلوصِ دل سے کرتی رہی۔ ایک دن باغ میں موسم خوشگوار تھا۔ نیلے آسمان پر روئی جیسے بادل تیر رہے تھے اور سبز پتوں پر شبنم کی بوندیں جھلک رہی تھیں۔ چمن نے موقع کی مناسبت سے پرندوں کے لئے خاص اہتمام کر رکھا تھا۔ کالو بھی اس سے خوب فیض یاب ہوا۔ اگلی ہی رات چمن کے ہاں پرانے رشتے دار مہمان بن کر آ گئے۔ چمن نے جلدی سے کھانا بنانا شروع کیا مگر اسے پتہ چلا کہ اس کے گھر تو نمک ہی ختم ہو چکا ہے۔ وہ بے چینی سے کالو کے درخت کی طرف گئی، دروازے پر دستک دی اور بولی کالو بھائی؟ نمک چاہیے تھوڑا سا۔ مہمان آ گئے ہیں۔ کالو نیند سے اُٹھ کر دروازے پر آ کر بولا میری طبیعت ٹھیک نہیں، میں سو رہا ہوں، کل آنا اور دروازہ بند کر دیا۔ چمن حیران و پریشان اپنے گھونسلے میں واپس آئی۔ وہ دل ہی دل میں کچوکے کھاتی رہی کہ اس نے تو کبھی انکار نہیں کیا۔ خیر، اس نے کھانا مہمانوں کے سامنے رکھ دیا۔ اگلی رات طوفانی ہوائیں چلنے لگیں، بادل گرجنے لگے اور موسلا دھار بارش شروع ہو گئی۔ چنار کا پرانا درخت بارش میں ہلنے لگا اور کالو کا گھونسلہ زمین بوس ہو گیا۔ وہ خود بھیگ کر کانپ رہا تھا۔ اس کا سارا سامان بہہ گیا۔ اُسے اچانک چمن کا خیال آیا۔ وہ کیچڑ میں لت پت، کانپتا ہوا چمن کے گھونسلے تک پہنچا اور اس کے دروازے پر دستک دی۔ کون ہے؟ چمن نے چونک کر پوچھا۔ میں ہوںکالو! لرزتی آواز میں اس نے جواب دیا۔ چمن کو غصہ تو بہت آیا، لیکن اس نے دروازہ پھر بھی کھول دیا، کالو کو اندر آنے دیا۔ اسے سردی کے بچاؤ کے لئے چادر دی۔ شکریہ، بہن، آپ آرام کریں، میں سو جاتا ہوں، کالو بولا۔ چمن اپنے پر سمیٹ کر چپ چاپ گھونسلے کے کونے میں جا بیٹھی۔ صبح کا اُجالا پھیلتے ہی وہ وہاں سے نکل گیا۔ چمن باہر دانا دنکا چگنے گئی ہوئی تھی۔ کالو کو شکریہ ادا کرنے کی توفیق نہیں ہوئی اور وہ چپ چاپ پھر سے نکل گیا۔ چمن واپس آئی تو اسے بہت حیرت ہوئی۔ اس کی آنکھیں بھر آئیں۔ وہ بہت دیر تک چپ رہی۔ یہی سوچتی رہی کہ شاید کچھ فطرتیں ایسی ہی خود غرض ہوتی ہیں، ان کو کبھی کوئی نہیں بدل سکتا۔ کالو بھی شاید ایسا ہی ہے۔ بچو! سچی دوستی میں خلوص اور وفاداری ضروری ہوتی ہے۔ جو صرف اپنے مطلب کے وقت ساتھ دے، وہ دوست نہیں، موقع پرست ہوتا ہے۔ اور جو دل دکھا کر بھی معاف کر دے، وہی سچا اور وفادار ہوتا ہے۔ 
لالچی مگر مچھ ایک جنگل میں بہت سارے جانور رہا کرتے تھے ۔ شیر جنگل کا بادشاہ تھا۔ اس کا ایک بیٹا تھا جس کا نام تھا ٹوٹو ۔ وہ بہت بہادر اور سمجھدار تھا۔ جنگل میں ایک بہت خوبصورت تالاب تھا لیکن اس تالاب میں مگر مچھ رہا کرتے تھے ۔ اس تالاب میں مگر مچھ اپنی مرضی چلاتے اور کسی کو تالاب سے پانی نہیں پینے دیتے تھے ۔ مگر مچھ کہتے تھے کہ پہلے ہمارے کھانے کو پھل وغیرہ لاؤ اور پھر پانی پیو۔ بے چارے جانور جنگل سے پھل جمع کرتے اور مگرمچھوں کو لا کر دیتے پھر مگر مچھ ان کو پانی پینے دیتے۔ سب جانور مگر مچھوں سے تنگ تھے لہٰذا سب نے مل کر سوچا کہ ہمیں جنگل کے بادشاہ شیر کو یہ بات بتانی چاہیے۔ جانوروں نے کہا ابھی چلتے ہیں ۔ اسی وقت چالاک لومڑی بول پڑی۔ جاری ہے اگر شیر بادشاہ اس معاملے میں پیچھے ہٹا تو اس کو جنگل کا بادشاہ قرار نہیں دیا جائے گا۔ لومڑی نے سارے جانوروں کو شیر کے خلاف بھڑ کا دیا۔ سب جانور مل کر جنگل کے بادشا ہ شیر کے پاس گئے اور سارا معاملہ بتایا اور یہ بھی کہا۔ آپ ہم کو ان مگر مچھوں سے نجات دلائیں ورنہ آپ یہ جنگل چھوڑ کر جا سکتے ہیں ۔ یہ کہہ کر سب جانور وہاں سے چلے گئے۔ یہ سارا ماجرا شیر کا بیٹا ٹوٹو سن رہا تھا۔ جنگل کا بادشاہ شیر ساری رات شیر پریشان رہا۔ ٹوٹو یہ سب دیکھ رہا تھا۔ اس نے جنگل کے سارے جانوروں کو بلوایا اور ان سے کہا۔ اس جنگل کے بادشاہ شیر تو بہت اچھے ہیں ، آپ لوگوں کا اتناخیال رکھتے ہیں اور آپ ہیں کہ مشکل وقت میں ان کا ساتھ چھوڑرہے ہیں۔ چالاک لومڑی نے کہااس چھوٹے سے بچے کو کیا پتہ ان باتوں کے بارے میں ۔ لیکن ٹوٹو کی یہ بات جانوروں کے دلوں میں جڑ پکڑ گئی اور ان سب جانوروں نے بادشاہ شیر کے پاس جاکر اپنے رویے کی معافی مانگی اور کہا کہ ہم سب مل کر مگر مچھوں کا مقابلہ کریں گے۔ سب سوچ رہے تھے کہ مگر مچھوں کا مقابلہ کس طرح کیا جائے ۔ اتنے میں ٹوٹو بول پڑا کہمگر مچھوں کو کھانے کا بہت شوق ہوتا ہے اور ان کا سب سے پسندیدہ کھانا خرگوش ہے۔ اب تو شامت خرگوش کی تھی ۔ اتنے میں ہاتھی بول پڑاہم خرگوش کو مار تو نہیں سکتے ۔ ٹوٹو نے کہا نہیں ! ہم اسے ماریں گے تو نہیں ، ہاں اس کو استعمال ضرور کریں گے۔ سارے جانور ٹوٹو کی شکل دیکھ رہے تھے کہ اس چھوٹے سے بچے کو اتنی عقلمندی والی بات کیسے سوجھی۔ خرگوش کو سب نے حوصلہ دیا اور کہا کہ تمہاری مدد سے سب جانور آرام سے زندگی بسر کرسکیں گے ۔ سب کی حوصلہ افزائی پر خرگوش راضی ہو گیا۔ سب نے ایک بہت بڑا گڑھا کھودا اور اس کے اوپر پتے ڈال دیے تا کہ مگر مچھوں کو پتہ نہ چلے کہ ہم نے ان کے لیے جال بچھایا ہے ۔ اب کام شروع ہوا۔ خرگوش مگر مچھوں سے بغیر پوچھے پانی پینے لگا۔ مگر مچھوں نے جب دیکھا تو انہیں بہت غصہ آیا اور ان میں سے ایک نے کہا۔ اس کی سزا یہ ہے کہ اسے کھاجائیں ۔ دوسرے مگر مچھوں نے یہ سنا توا ن کے منہ میں پانی بھر آیا۔ خرگوش نے مگر مچھوں کو اپنی طرف بڑھتے ہوئے دیکھ لیا۔ خرگوش وہاں سے ہلکے ہلکے بھاگنے لگا۔ مگر مچھ بھی لالچ میں اس کے پیچھے بھاگنے لگے۔ مگر مچھ خرگوش کا پیچھا کرتے کرتے وہاں تک پہنچ گئے جہاں جال بچھا ہوا تھا۔ خرگوش جال کے اوپر سے چھلانگ مار کر دوسری طرف گر پڑا اور سارے مگر مچھ گڑھے میں گر پڑے ۔ اس طرح سارے مگر مچھوں کو ان کے کیے کی سز ا مل گئی اور خرگوش نے سکون کا سانس لیا پھر سب نے ٹوٹو اور خرگوش کا شکریہ ادا کیا اور جنگل کے بادشاہ شیر نے ایک بہت بڑی دعوت رکھی ۔ اس طرح سارے جانور ایک بار پھر پہلے کی طرح ہنسی خوشی زندگی گزارنے لگے۔ 
منیبہ نذیر کسی جنگل میں دو بلیاں رہتی تھیں۔ ایک بلی کالی اور دوسری اورنج تھی۔ دونوں آپس میں اتفاق سے رہتی تھیں اور مل جل کر شکار کھیلتیں۔ کھانے کو جو کچھ مل جاتا مل بانٹ کر کھا لیتیں۔ کالی بلی کوئی شکار کرتی تو وہ اورنج بلی کو بلا لیتی اور اورنج بلی کو کوئی شکار ملتا تو وہ بھی اکیلے نہ کھاتی۔ دونوں ہنسی خوشی رہتی تھیں۔ ایک دن کالی بلی گاؤں میں چلی گئی۔ وہ ایک گھر میں داخل ہوئی اور وہاں سے اسے گھی کی روٹی مل گئی۔ اس نے پہلے کبھی گھی والی روٹی نہیں کھائی تھی، اس لئے گھی کی خوشبو اسے بے حد پسند آئی۔ گاؤں میں کتے بھی تھے اور وہ کتوں سے بہت ڈرتی تھی، اس لئے وہیں بیٹھ کر کھانے کی بجائے روٹی اٹھا کر جنگل کی طرف بھاگی۔ اس نے سوچا کہ یہ گھی کی روٹی تو بڑی مزیدار ہے، اس لئے یہ میں اکیلے ہی کھاؤں گی۔ جاری ہے کالی بلی جونہی جنگل میں داخل ہوئی اورنج بلی دوڑی دوڑی اس کے پاس آئی۔ اسے بھی گھی کی خوشبو پسند آئی تھی۔ اورنج بلی نے پوچھا کالی بہن یہ روٹی کہاں سے لائی ہو؟ کالی بلی بولی میں آج گاؤں گئی تھی، وہاں مجھے یہ روٹی ملی ہے۔ گاؤں میں کتے بھی تھے میں ان سے بچتی ہوئی مشکل سے یہاں آئی ہوں۔ اورنج بلی نے کہا آؤ مل کر روٹی کھائیں۔ جس پر کالی بلی بولی نہ نہ یہ روٹی میں بڑی مشکل سے اٹھا کر لائی ہوں، اس لئے میں اکیلی ہی کھاؤں گی۔ اورنج بلی بولی کالی بہن کیسی باتیں کر رہی ہو، ہم تو ہمیشہ ہر شے مل بانٹ کر کھاتے ہیں، لیکن کالی بلی نہ مانی اور دونوں جھگڑنے لگیں۔ ان میں اچھی خاصی لڑائی ہونے لگی۔ جنگل میں ایک بندر بھی رہتا تھا، وہ درخت پر بیٹھا بلیوں کی لڑائی دیکھ رہا تھا۔ اس نے سوچا کہ یہ بلیاں پہلے آپس میں اتفاق سے رہتی تھیں مگر آج لالچ کی وجہ سے لڑ رہی ہیں، انہیں سبق سکھانا چاہیے۔ وہ اچھل کر درخت سے نیچے اترا اور بولا پیاری بہنوں آپس میں لڑتی کیوں ہو، مل جل کر اتفاق سے رہنا اچھا ہوتا ہے۔ لاؤ میں تم دونوں میں روٹی بانٹ دوں۔ بلیاں خاموش ہو کر اسے دیکھنے لگیں۔ بندر نے روٹی لیتے ہوئے کہا ٹھہرو میں ترازو لے کر آتا ہوں، اس طرح صحیح انصاف ہو جائے گا، تم میرا انتظار کرنا۔ بندر نے اتنا کہا اور روٹی لے کر بھاگ گیا۔ بلیاں دیر تک اس کا انتظار کرتی رہیں۔ انہیں خبر تک نہ ہوئی کہ بندر درخت پر بیٹھا روٹی چٹ کر گیا ہے۔ جب کافی دیر گزر گئی اور بندر واپس نہ آیا تو بلیاں سمجھ گئیں کہ انہیں اپنے لالچ کی سزا مل چکی ہے۔ جس پر اورنج بلی بولی کالی بہن، دیکھا تم نے لڑائی کا انجام۔ ہاں بہن غلطی میری ہی تھی کالی بلی نے اعتراف کرتے ہوئے اپنا سر جھکا لیا۔ 
سحر رانا جادوٹونا اور تعویذ وغیرہ جیسی چیزیں ہمارے معاشرے میں ایک ناسور بنتی جا رہی ہیں۔ لوگ ان کالے عمل کرنے والوں کے چنگل میں پھنس کر اپنوں کی زندگیاں برباد کر رہے ہیں۔ ہمارے گھر میں کبھی کسی نے تعویذ وغیرہ کا تصور بھی نہیں کیا تھا اور نہ ہی ہم ایسی چیزوں پر یقین رکھتے تھے۔ مگر جو واقعات ہمارے خاندان کے ساتھ پیش آئے اور جس طرح دیکھتے ہی دیکھتے ہمارا گھر جنت کے نمونے سے دکھوں کا مرکز بنااس نے ہمیں بہت کچھ سوچنے پر مجبور کر دیا ہے۔ اور یوں لگنے لگا ہے کہ کالے عملیات کی دنیا کے سیاہ دلوں والے لوگ گھروں کو برباد کرنے کے لئے ان اوچھے ہتھکنڈوں کا سہارا لیتے ہیں اور لے رہے ہیں۔ امی نے ہم بیٹیوں سے زیادہ اپنے بھائی کی بیٹیوں سے محبت کی۔ جاری ہے ان کو ان کی اوقات سے زیادہ اہمیت دی پیار دیا۔ لیکن امی کے انہی بھائیوں نے اپنی بیٹیوں کے ساتھ مل کر امی کی جان لے لی۔ کہانی ہے تو بہت لمبی اور رلا دینے والی لیکن میں ذرا مختصر سی بیان کروں گی تاکہ میرے ساتھ آپ لوگ بھی میری اس کہانی کو پڑھ کر روئیں مت۔ میرے والدین نے بھائیوں کی شادیاں کر دیں کیونکہ ہم بہنیں اپنے بھائیوں سے بہت چھوٹی تھیں۔ ہم بہنوں نے اور امی ابو نے بھابھیوں کو بہت عزت دی۔ حتیٰ کہ عیش و عشرت اور ہر چھوٹی سے چھوٹی خواہش بھی پوری ہوتی۔ ان کی ہر غلط حرکت پر پردہ ڈالا جاتا۔ ہر غلطی اور غلط بات کو معاف کیا جاتا۔ امی ابو ان کے سامنے ہمیں ڈانٹ ڈپٹ دیتے اور کبھی کبھار زیادہ غصہ کر جاتے کہ بھابھیاں ہیں بات مانا کرو ان کی۔ جو کام کہیں کیا کرو۔ ہم بہنوں نے صاف دل و دماغ سے ان کا ہر کام کرنا۔ ان کے بچے ہوئے تو ہم سب گھر والے بہت خوش ہوئے کہ رونقیں لگ گئیں گھر میں۔ جب سب سے بڑے بھائی کی شادی ہوئی امی ایک ہفتے بعد بیمار ہو گئیں اور ایسے بیمار ہوئیں کہ چارپائی سے لگ گئیں۔ ہمیں تو پتا نہیں تھا کہ یہ تعویذ دھاگہ جادو ٹونہ ہوتا کیا ہے۔ جب محلے کے لوگ ہمارے گھر امی کا حال پوچھنے آتے تو یہی کہتے، تعویذ ہوئے ہیں بہن پر۔ لیکن ہم نے پھر بھی یقین نہ کیا کہ ہم ان چیزوں سے آشنا ہی نہ تھیں۔ امی کو سال تک سردی، گرمی، بارش، دھوپ ہم یونہی ڈاکٹرز کے پاس لے کر جاتے رہے اور امی کا علاج کرواتے رہے۔ دن رات ایک کرکے امی کا علاج کروایا ہم نےامی کچھ بہتر ہوتیں لیکن امی کے بھائی جب بھی امی سے ملنے آتے امی کی طبیعت خراب ہو جاتی۔ ماموں کی بیٹی کا رشتہ زبردستی بھائی کے ساتھ طے کروا دیا گیا۔ ماموں نے امی کو ایسا کچھ کیا کہ امی جو تھوڑا بہت چلنے پھرنے کے قابل ہوئیں تھیں پھر چارپائی کی ہو کر رہ گئیں۔ محلے کی عورتیں جب بھی امی کا حال پوچھنے آتیں اور پھر وہی بات کرتیں، بیٹا تعویذ ہوئے ہیں آپ کی امی پر۔ امی نے کھانا پینا بھی چھوڑ دیا اور روتیں کہ مجھے کھانا دو۔ امی کو صرف دلیہ دیتے اس کے علاوہ کچھ نہیں۔ امی کی بیماری کا سفر ایسے ہی چلتا رہا۔ اس کے بعد ماموں نے ہم بہنوں پر تعویذ کروائے اور ہم بیمار ہو گئیں۔ خیر ہماری بیماری کا سفر بھی ایسے ہی چلتا رہا اور اب تک چل رہا ہے۔ بات ہو رہی تھی بھائیوں کے بچوں کی۔ امی اپنے پوتے پوتیوں کے ساتھ بے انتہا پیار کرتی تھیں۔ ہم نے خود سے زیادہ بھائیوں کو عزت دی پیار دیا۔ لیکن انہوں نے بھائیوں کے کان بھرنے شروع کر دیے کہ گھر میں جو چیز آتی ہمیں نہ دی جاتی۔ حالانکہ گھر میں جو چیز بھی آتی ان کو ان کے بچوں کو زیادہ اور سب سے پہلے دی جاتی۔ بس پھر بھائی شروع ہو جاتے ہم سے لڑنے اور اپنا حق لینے۔ امی کی طبیعت خراب ہو جاتی اور ڈاکٹر کے پاس لے کر جانا پڑتا۔ امی ہمیں چپ رہنے کا کہتیں۔ ہم نے تقریباً امی کی بات کو دس سال تک پلے سے باندھ رکھا کہ چپ رہنا ہے صبر کرنا ہے۔ لیکن بھائیوں نے پورا گھر سر پہ اٹھائے رکھا۔ دس سال دن رات لڑائی جھگڑے فساد ہوتے رہے۔ لیکن ہم نے پھر بھی کوئی بات نہ کہیکہ بھائی ناراض نہ ہو جائیں۔ پھر کچھ عرصہ کے بعد ہمارے ابو پر بڑا بھاری عمل کروایا گیا۔ ابو پر تعویذ کروائے گئے لیکن اللہ نے ان کو زندگی دینی تھی اور ابو بچ گئے۔ تاہم ایسے ہی تعویذ چاچو اور چاچی پر بھی کروائے گئے۔ چاچو تو جان سے گئے جبکہ چاچی کو معذوری کا سامنا کرنا پڑا اور وہ آج کل لاہور کے ایک ہسپتال میں ایڈمٹ ہیں۔ پھر تین سال کے بعد امی کو مارنے کی پلاننگ کی گئی۔ حالانکہ امی ابو نے کبھی کا بُرا نہیں چاہاکبھی کسی کو تکلیف نہیں دی۔ امی کو اچانک ایک انجان بیماری نے جھکڑ لیا۔ وہ ہر لمحہ تڑپتی رہتیں۔ کوئی تکلیف انھیں اندر ہی اندر ما ر رہی تھی۔ اور وہ ایک روز ہم سب کو چھوڑ کر خالق حقیقی سے جا ملیں۔ کہانی میں نے لکھی تو بہت مختصر کیونکہ میں نے شروع میں ہی آپ کو بتا دیا تھا کہ اگر کہانی لمبی اور رلا دینے والی ہو گی تو بیان کرتے کرتے میں خود بھی رو پڑتی اور پڑھتے پڑھتے آپ کو بھی رونا آجاتا۔ اس لئے میں نے سوچا کہانی ذرا مختصر ہی رکھی جائے۔ آپ سے بس یہی گزارش ہے کہ میری امی کے لئے دعا کریں کہ قبر میں سکون ملے ان کو۔ اور اللہ پاک جنت الفردوس میں اعلیٰ مقام دے۔ آمین 
محمد عرفان رامے شہزاد گاؤں کا سب سے نکما لڑکا سمجھا جاتا تھا۔ اس کے والد بشیر احمد طویل عرصے تک گاؤں میں بطور چوکیدار اپنی خدمات انجام دیتے رہے تھے۔ گاؤں کے لوگ ان کی بہت عزت کرتے تھے۔ بڑھاپے اور بیماری کے باعث اب ان کے لئے کام کرنا ممکن نہیں رہا تھا۔ ایک روز گاؤں کے چند بڑوں نے فیصلہ کیا اگر شہزاد اپنے والد کی جگہ چوکیداری شروع کر دے تو ان کے گھر کا چولہا جلتا رہے گا۔ جب یہ تجویز شہزاد کے سامنے رکھی گئی تو وقتی طور پر اس نے کام کرنے کی ہامی بھر لی، لیکن کچھ ہی دنوں بعد چوکیداری سے بے زار ہو کر شہر چلا گیا۔ شہزاد کئی روز شہر میں رہنے کے بعد گاؤں واپس آ گیا تھا۔ وہ ملازمت کی تلاش میں شہر گیا تھا، مگر اپنی آرام طلبی اور سستی کے باعث وہاں کوئی کام نہ کر سکا۔ جاری ہے اسے گاؤں پہنچ کر معلوم ہوا کہ یہاں ایک خونخوار شیر نے دہشت پھیلائی ہوئی ہے۔ یہ شیر جانے کہاں سے پُرسکون قریبی جنگل میں آ دھمکا تھا اور اب تک گاؤں کے کئی جانوروں کا شکار کر چکا تھا۔ اب وہ مستقل گاؤں آ گیا تھا، لیکن کسی نے اسے چوکیداری پر مجبور نہیں کیا تھا۔ اب وہ شیر سے مقابلہ کرنے کا سوچ رہا تھا، تاکہ گاؤں والوں کی نظروں میں اپنی ساکھ بہتر بنا سکے۔ شہزاد آرام طلب ضرور تھا، لیکن بزدل نہیں۔ وہ اندھیرا پھیلتے ہی چھت پر چڑھ جاتا تھا تاکہ شیر کی آمد و رفت پر نظر رکھ سکے۔ اُس رات چاندنی پھیلی ہوئی تھی اور کافی فاصلے تک دیکھا جا سکتا تھا۔ رات کا پچھلا پہر تھا جب شہزاد نے گاؤں کی ایک پگڈنڈی پر شیر کو جاتے دیکھا۔ شیر نے جبڑوں میں کوئی جانور دبوچ رکھا تھا۔ شہزاد کو تین راتوں کی نگرانی کے بعد شیر دکھائی دیا تھا۔ وہ اس موقع کو ضائع نہیں کرنا چاہتا تھا، چنانچہ اس کے تعاقب میں نکل گیا۔ شیر کا رُخ مٹی کے بڑے ٹیلے کی طرف تھا، جس کے دوسری جانب جنگل شروع ہو جاتا تھا۔ شہزاد محتاط انداز میں اس کا تعاقب کرتا رہا اور ایک ایسے مقام پر پہنچ گیا، جہاں بیٹھ کر شیر نے اپنے شکار سے پیٹ بھرا۔ کھانے کے بعد شیر نے بھرپور انگڑائی لی اور جنگل میں غائب ہو گیا۔ یہاں بکھری ہوئی پرانی ہڈیاں دیکھ کر شہزاد سمجھ گیا کہ شیر اپنا شکار یہیں لا کر کھاتا تھا۔ سب کچھ اپنی آنکھوں سے دیکھنے کے بعد شہزاد واپس گھر آ گیا اور اگلی صبح اپنے والد کی بندوق نکال کر صاف کرنے لگا۔ یہ صبح صبح کیا کر رہے ہو بیٹا؟ بشیر احمد نے اسے دیکھ کر حیرت سے پوچھا۔ بندوق کی صفائی کر رہا ہوں بابا! کسی بھی وقت ضرورت پڑ سکتی ہے۔ شیر نے گاؤں میں خوف پھیلایا ہوا ہے۔ وہ بندوق صاف کرتے ہوئے بولا۔ تو یہ بات ہےویسے اگر شیر آ گیا، تو، تم کیا کرو گے؟ بابا مسکرائے۔ میں اسے گولیوں سے بھون ڈالوں گا۔ اس کا لہجہ پُرعزم تھا۔ جہاں تک مجھے یاد ہے تم نے تو کبھی چوہا تک نہیں مارا، شیر کیسے مارو گے؟ بابا نے شرارت بھرے لہجے میں کہا تو شہزاد بھی مسکرا دیا۔ بابا نے خود اسے بندوق چلانے کی تربیت دی تھی اور اب اس کی کاہلی کا مذاق اُڑا رہے تھے۔ شیر کی نگرانی کرتے کئی روز گزر گئی۔ آج بھی آدھی رات گزر چکی تھی اور شہزاد ٹیلے کے قریب ایک درخت کی شاخ پر بیٹھا تھا۔ آج وہ اتنا چوکنا تھا کہ کوئی اس پر طنز نہیں کر سکتا تھا۔ چاند بادلوں میں چھپا ہوا تھا اور چاندنی بہت مدھم تھی۔ شہزاد عقابی نظروں سے اندھیرے میں دیکھ رہا تھا۔ بہت دیر بعد اسے شیر مٹی کے ٹیلے کی جانب آتا دکھائی دیا۔ آج اس کے پاس شکار نہیں تھا، کیونکہ گاؤں والوں نے اپنے جانور کمروں کے اندر بند کر دیے تھے۔ بھوکے شیر کا رُخ جانوروں کی اُن بچی کھچی ہڈیوں کی طرف تھا، جنہیں وہ شکار کر کے لاتا تھا۔ جیسے ہی شیر ٹیلے کے نزدیک پہنچا، چونک کر اِدھر اُدھر دیکھنے لگا۔ شاید اسے وہاں کسی کی موجودگی کا احساس ہو گیا تھا۔ شکار کی اُمید پر بھوکا شیر پوری طرح چوکس ہو گیا تھا۔ وہ محتاط انداز میں اِدھر اُدھر دیکھتے ہوئے آگے بڑھا۔ جلد ہی اُسے معلوم ہو گیا کہ کوئی ٹیلے کے قریب درخت پر بیٹھا ہے۔ شہزاد بھی صورت حال سے نبٹنے کے لئے تیار تھا۔ اُسے شکار کا تجربہ تو نہیں تھا، لیکن اب پیچھے ہٹنا بھی ممکن نہیں رہا تھا۔ اس نے شاخ پر بیٹھے بیٹھے بندوق سیدھی کی اور شیر کی دونوں آنکھوں کے درمیان کھوپڑی کا نشانہ باندھ لیا۔ اب وہ شیر کے قریب آنے کا انتظار کر رہا تھا۔ جیسے جیسے درندہ آگے بڑھ رہا تھا، شہزاد کے دل کی حرکت تیز ہوتی چلی جا رہی تھی، لیکن اسے اپنے حواس پر قابو رکھنا تھا۔ جیسے ہی خونی درندہ مزید آگے بڑھا، شہزاد نے بندوق کا ٹریگر دبا دیا۔ علاقہ دور دور تک فائر کی آواز سے گونج اُٹھا۔ گھونسلوں میں سوئے ہوئے پرندے گھبرا کر شور مچانے لگے۔ درخت کی وہ شاخ جس پر شہزاد بیٹھا تھا، زیادہ مضبوط نہیں تھی۔ فائر کرتے وقت جب اس کے جسم کو بندوق سے جھٹکا لگا تو شاخ تنے سے جدا ہو گئی اور شہزاد اپنا توازن کھو کر زمین پر جا گرا۔ بلندی سے گرنے کے باعث اس کی ٹانگ پر شدید جوٹ آئی تھی۔ بندوق اس کے ہاتھ سے نکل کر زمین پر جا گری تھی۔ وہ زخمی ٹانگ پکڑ کر درد سے کراہنے لگا۔ خطرہ اب بھی موجود تھا۔ شہزاد نے گردن گھما کر شیر کی طرف دیکھا تو جسم میں خوف کی لہر دوڑ گئی۔ گولی سر کی بجائے شیر کی ٹانگ میں لگی تھی اور وہ دوبارہ حملے کی تیاری کر رہا تھا۔ وقت بہت کم تھا۔ شہزاد نے جلدی سے بندوق اُٹھا لی اور لوڈ کرنے کے بعد دوسرا فائر کر دیا، لیکن بہت دیر ہو چکی تھی۔ شیر اس پر حملہ کرنے کے لئے لمبی جست لگا چکا تھا۔ ماحول ایک مرتبہ پھر فائر کی آواز سے گونج اُٹھا۔ اس بار شہزاد کی چیخ بھی اس شور کا حصہ تھی۔ گولی کی آواز سن کر بشیر احمد کی آنکھ کھلی تو وہ ہڑبڑا کر اُٹھ بیٹھے۔ انھوں نے لالٹین کی روشنی میں جائزہ لیا تو شہزاد بندوق سمیت غائب تھا۔ بیٹے کا خیال آتے ہی اُن کا کلیجہ منہ کو آ گیا۔ وہ لاٹھی کے سہارے چلتے ہوئے گھر سے باہر نکل آئے۔ گاؤں کے دیگر لوگ بھی وہاں جمع ہو گئے۔ جلد ہی نوجوان بیل گاڑیوں پر سوار ہو کر ٹیلے کی جانب روانہ ہو گئے۔ سب کا خیال تھا کہ آواز اسی طرف سے آئی تھی۔ جب وہ ٹیلے کے نزدیک پہنچے تو وہاں کا منظر دیکھ کر سب کے منہ حیرت اور خوف سے کھلے رہ گئے۔ خون میں لت پت شیر درخت کے نزدیک پڑا تھا، جبکہ شہزاد کا آدھا جسم اس کے نیچے دبا ہوا تھا۔ شہزاد کی گرفت بندوق پر اب بھی مضبوط تھی۔ چند نوجوان تیزی سے آگے بڑھے اور مردہ شیر کو گھسیٹ کر شہزاد سے دور کر دیا۔ شہزاد کی ٹانگ زخمی تھی۔ وہ صدمے سے بے ہوش تھا۔ لوگ اسے گاؤں کے مطب میں لے آئے اور حکیم صاحب نے اس کا علاج شروع کر دیا۔ جلد ہی شہزاد کو ہوش آ گیا۔ وہ حیرت سے اپنے گرد جمع لوگوں کو دیکھنے لگا، جو زندگی میں پہلی بار اُسے بزدل اور نکما نہیں، بلکہ بہادر قرار دے رہے تھے۔ آج بشیر احمد کا سر بھی فخر سے بلند تھا۔ وقت نے اُن کے بیٹے کو گاؤں کا سب سے بہادر نوجوان ثابت کر دیا تھا، جو اُن کے لئے ایک بڑا اعزاز تھا۔ 
فاطمہ روٴف سکینڈری اسکول میں دو لڑکے حامد اور علیم پڑھتے تھے۔ وہ نویں جماعت کے طالب علم تھے۔ وہ دونوں بہت اچھے دوست اور ہم جماعت بھی تھے۔ حامد کی والدہ اسکول میں ان دونوں کی کلاس ٹیچر تھیں اور علی کے والد اسکول کے پرنسپل تھے۔ حامد کو پڑھنے میں کوئی دلچسپی نہیں تھی، مگر علیم کو پڑھنے لکھنے کا بہت شوق تھا۔ وہ دل لگا کر دن رات محنت کرتا تھا۔ حامد نہ ہوم ورک کرتا تھا اور نہ امتحانات کی تیاری کرتا تھا، اس کی والدہ اس کا ہوم ورک دوسرے بچوں سے کرواتی تھیں اور اسے سارا پیپر بھی بتاتی تھیں، مگر علیم کے والد اس کی کوئی مدد نہیں کرتے۔ اس کے ساتھ بھی باقی بچوں کی طرح پیش آتے تھے۔ علیم اور پرنسپل صاحب، حامد اور اس کی والدہ کی چالاکیوں سے اچھی طرح واقف تھے، مگر اس بارے میں کسی سے کچھ نہیں کہتے تھے۔ جاری ہے نویں جماعت اختتام کو پہنچنے والی تھی، ہر بار کی طرح مڈٹرم کے امتحانات میں علیم نے بہت محنت کی اور حامد نے صرف وقت ضائع کیا، پھر بھی حامد کی فرسٹ پوزیشن آ گئی اور علیم کی کوئی پوزیشن نہیں آئی۔ اس بار علیم رو کر اپنے والد کے سامنے شکایت کرنے لگا کہ آخر میری محنت کا صلہ کیوں نہیں ملتا ہے بابا۔ اس کے والد نے اسے تسلی دیتے ہوئے کہا بیٹا! ہر بُرے کو اُس کی بُرائی کا انجام اور ہر اچھے کو اُس کی اچھائی کا صلہ دینے والی ذات اللہ تعالیٰ کی ہے، بس! تم اللہ پر بھروسہ رکھو اور کبھی مایوس نہیں ہونا۔ علیم نے مسکرا کر سر ہلایا اور محنت جاری رکھی۔ علیم کو اس کی محنت کا صلہ مل گیا۔ اس نے بورڈ کے امتحانات میں ٹاپ کیا اور حامد فیل ہو گیا۔ حامد اور اس کی والدہ کو اپنی غلطی کا احساس ہوا اور انھوں نے پرنسپل صاحب سے معافی مانگ لی۔ 
زنیرا فرید احمداشعر ایک لکڑہارا تھا جو اپنی بیمار ماں کی دیکھ بھال کرتا اور صبح سے شام تک لکڑیاں کاٹتا اور انھیں بازار میں بیچ دیتا۔ ایک دن جب وہ لکڑیاں کاٹ رہا تھا تو اچانک قریب سے اس نے ایک آواز سنی وہ آواز ایک درخت کے پیچھے سے آ رہی تھی۔ وہاں ایک بونے بزرگ کھڑے تھے۔ انھوں نے لال رنگ کی ٹوپی اور شرٹ پہنی ہوئی تھی۔ اشعر نے پوچھا کیا ہوا آپ کو؟ انھوں نے کہا میں کئی دن سے بھوکا ہوں اور میرا بیٹا بیمار ہے۔ بس اس کا سوچ کر رونا آ گیا۔ جاری ہے اشعر نے کہا تو فکر کس بات کی ہے؟ یہ کہہ کر وہ بھاگتا ہوا گیا اور جتنی بھی لکڑیاں تھیں، ساری لے آیا پھر کہا اگر آپ انتظار کریں تو میں انھیں بازار میں بیچ کر پیسے آپ کو لا دوں؟ ارے نہیں بیٹا! یہ کہہ کر انھوں نے اپنی جیب میں ہاتھ ڈالا اور سونے کے بہت سارے سکے اشعر کو دیتے ہوئے کہا جاؤ اپنی ضرورت پوری کر لو یہ تو تمہارا امتحان تھا۔ جس میں تم کامیاب ہوئے ہو۔ مجھے یہ سکے کسی ضرورت مند کو دینے تھے اور یہ بھی دیکھنا تھا کہ وہ قابل ہے یا نہیں۔ یقینا تم ان سکوں کے حق دار ہو۔ یہ کہہ کر بوڑھا بونا وہاں سے چلا گیا اور اشعر کی آنکھوں میں خوشی کے آنسو آ گئے۔ 
عالی مان آفاقی اسے آپ ہماری بد قسمتی کہہ لیں یامرزا صاحبجوکہبسیار خوریکی صفت میں لاثانی ہیں، کی خوش قسمتی کہ ہم ان کے پڑوسی ہیں۔ بلکہ یوں کہنا چاہیے کہ وہ ہمارے پڑوسی ہیں۔ کیونکہ ان کے ہر انداز سے ظاہر ہوتا ہے کہ اسلام میں پڑوسی کے متعلق جتنے بھی حقوق ہیں سب ان کو ہی جاتے ہیں۔ ہمارا ان پر کوئی استحقاق نہیں۔ مجال ہے جو کبھی ان کے گھر سجےسہہ وقتیپکوان میں سے کچھ حصہ بطورتبرکہی ہمارے گھر بھیجا گیا ہو۔ حلیے کے اعتبار سے کافی کنجوس واقع ہوئے ہیں۔ داڑھی کے بال تو سرے سے ناپید ہیں۔ سر کے بال رکھنے کا تکلف بھی کبھی نہیں کیا۔ بقول ان کے میاں! بالوں کے لئے تیل وغیرہ کا خرچہ کون برداشت کرے؟ ہم گنجے ہی بھلے۔ جاری ہے صابن اور کنگھا وغیرہ کے اخراجات سے اس طور بچ جاتے ہیں کہ گنج پر صرفٹاکیپھیرنے پر اکتفا کرتے ہیں۔ اس کام میں جو قوت بازوصرف ہوتی ہے، اس کا اظہار چمکدار گنج پر کسیرن وے پر بھاگتے جہاز کی طرح اپنے ہاتھ کی پھسلن سے کرتے ہوئے لوگوں سے داد وصول کرتے ہیں۔ اپنی تیر مارکہ پالتو مونچھوں کے ساتھ وہ تقریباً ہر قسم کی محفل میں جاتے ہیں ، لیکن کبھی بھی کسی محفل کی شان نہیں رہے۔ بس گہرے گہرے سانس لے کر کھانے کے قریب یا دور ہونے کا اندازہ لگاتے رہتے ہیں۔ ان کے نزدیک کھانا سامنے آتے ہی اس پر ٹوٹ پڑنا تہذیب کی علامت ہے۔ بقول ان کے رزق کو کھانے کے انتظار میں پڑا نہیں رہنا چاہیے۔ حالانکہ خود گھر میں مہمان آجانے کی صورت میں اس کے چلے جانے تک کھانا موٴخر کر دیتے ہیں۔ اکثر ان کو محلے داروں کا دروازہ کھٹکھٹا کر علی الاعلان روٹی کے ساتھ کھانے کے لئے ایک عدد پیاز مانگتے ہوئے دیکھا گیا ہے۔ تاکہ سننے والے باخبر ہو جائیں کہ ان کے گھر میں فی الحال کچھ نہیں ہے۔ لہٰذا کوئی ان کے گھر مہمان ہونے کی زحمت نہ کرے۔ کھانا کھاتے ہوئے ان کی پھنکار نما آوازیں سن کر ہم انہیں بیل گائے کی قبیل کا کوئی فرد نہیں کہہ سکتےحالانکہ نتھنے کافی پھیلاؤ میں رکھتے ہیں۔ ان کو کھانے پر بلائے جانے کے علاوہ کسی موقع پر مسکراتے ہوئے نہیں دیکھا گیا۔ کھانے کی دعوت دینے والا خوش نصیب ان کی بانچھوں سے لے کر کانوں تک کی مسکراہٹ سے لطف اندوز ہو سکتا ہے۔ آمدم برسر مطلبصرف ایک ہی زحمت دیتے ہیں۔ اخاہ! میاں آج کیا پکا ڈالا؟ لانا ذرابڑی عمدہ خوشبو اٹھ رہی ہے۔ اب ہم خوشبو کو اٹھنے سے باز رکھتے سے تو رہے۔ سو پکا پکایا ان کے سامنے رکھنا پڑتا ہے۔ تب ان کے سوکھے سے منہ کی عمارت کا دروازہ کھلتے ہوئے دیکھنا دن بھر کا انوکھا تجربہ ہوتا ہے، جہاں سے جابجاابھری ہوئی لال رنگ کی بتیس عدد اینٹیں صاف نظر آتی ہیں۔ جواب میں ہماری مسکراہٹ دیکھنے والی ہوتی ہے۔ بندے کو مسکراتے رہنا چاہیے۔ یہ ان کا آخری کلا م ہوتاہے۔ پھر پھنکاریں 
سیدہ زینب علی، کراچی مسٹر اُلٹ پلٹ اپنے بھتیجے وقار کے گھر رہنے آئے ہوئے تھے۔ ان کی اکثر باتیں اُلٹی ہوتی تھیں۔ وقار آٹھویں کا طالب علم تھا۔ مسٹر اُلٹ پلٹ کیا آئے، اس کا گھر کشت زعفران بن کر رہ گیا۔ مسٹر اُلٹ پلٹ کی باتوں پر ہنسی روکنا مشکل ہو جاتی تھی۔ مسٹر اُلٹ پلٹ البتہ تلملا کر رہ جاتے کہ ان کی باتوں کو کوئی سیریس ہی نہیں لیتا۔ ایک روز انھوں نے وقار کو سوچوں میں گم دیکھا تو اس کے پاس چلے آئے کیا بات ہے بدخورار! انھوں نے جلدی سے پوچھا۔ وقار چونکا کیا کہا بدخورار؟ ہا ہا ہا چچا! برخوردار ہوتا ہے۔ وقار ہنستے ہوئے بولا۔ وہی، ایک ہی بات ہے۔ تم لوگ تو مذاق ہی بنا لیتے ہو؟ چچا خفگی سے بولے۔ آپ کچھ فرما رہے تھے۔ جاری ہے وقار نے مسکراتے ہوئے یاد دلایا۔ ہاں، ہاں۔ یاد ہے ہمیں۔ مسٹر اُلٹ پلٹ نے اسے گھورا ہم پوچھ رہے تھے کہ بات کیا ہے، یوں سوچوں میں گم بیٹھے ہو؟ وہ چچا! میری سمجھ میں نہیں آ رہا ہے کہ کون سے مضمون کا انتخاب کروں، امی کہہ رہی ہیں کہ کمپیوٹر لو، ابو کا کہنا ہے حیاتیات کا مضمون لو، نویں میں کوئی ایک منتخب کرنا ہوتا ہے۔ وقار نے اپنی پریشانی بتا دی۔ لو یہ کون سی مشکل بات ہے۔ کمپیوٹر لو میاں کمپیوٹر۔ بہت فائدے میں رہو گے۔ چچا فوراً بولے۔ لیکن چچاکمپیوٹر سے مجھے نیند آتی ہے۔ وقار منمنایا۔ نیند آتی ہے؟ ارے کیسے طالب علم ہو تم۔ لڑکے تو کمپیوٹر ہی لیتے ہیں، ارے حیاتیات میں پودوں کا آپریشن کرکے کون سا گولڈ میڈل مل جائے گا۔ مسٹر اُلٹ پلٹ بھنا گئے۔ لللیکن چچا! وہ دلچسپ مضمون ہے، کمپیوٹر کے بارے میں پڑھ پڑھ کر دماغ خراب کرنے سے تو بہت بہتر ہے۔ وقار نے تنک کر کہا۔ ٹھیک ہے، ٹھیک ہے، جب اپنی مرضی کرنی تھی تو مجھ سے مشورہ مانگا ہی کیوں تھا؟ تمہیں رکشے میں بٹھانا اور اونٹ کو سمجھانا ایک ہی بات ہے۔ مسٹر اُلٹ پلٹ بھنا کر کہتے ہوئے اُٹھے اور باہر نکل گئے۔ جب کہ وقار ہنس ہنس کر لوٹ پوٹ ہوا جا رہا تھا۔ 
عائشہ فردوس منّو ایک بھالو کا بچہ تھا، جو اپنے امی ابو اور دو چھوٹے بھائیوں کے ساتھ پہاڑی جنگل میں رہتا تھا۔ ہر سال موسم سرما سے قبل وہ اور اس کا خاندان سردیوں کے لئے کھانا جمع کر لیتے۔ بڑا بھائی ہونے کے ناطے وہ اکثر اپنے امی ابو کے ساتھ شکار پر بھی جایا کرتا تھا۔ لیکن اس سال غیر متوقع طور پر شکار کی شدید قلت تھی۔ نہ تو ان کو بہتے دریا میں مچھلیاں مل رہی تھیں اور نہ ہی خرگوش وغیرہ۔ درختوں پر شہد بھی نظر نہیں آ رہا تھا۔ اس صورتحال سے منّو کے والدین کی طرح تمام ہی بھالو پریشان تھے۔ اگرچہ وہ سردیوں کا زیادہ تر حصہ سو کر گزارتے تھے، تاہم کھانا تو ضروری تھا۔ اگر وہ ابھی کھانا جمع نہ کرتے تو پوری سردیاں کیسے گزارہ کرتے۔ اپنے والدین کی پریشانی دیکھ کر منّو بھی بہت فکرمند تھا۔ جاری ہے اسے صورتحال کا مکمل علم تو نہ تھا لیکن غذا کی قلت کا اسے بھی اندازہ تھا۔ وہ اس مشکل وقت میں اپنے خاندان کی مدد کرنا چاہتا تھا۔ ایک روز وہ امی ابو کو بتائے بغیر اپنے غار سے نکل کر دریا کی جانب چل پڑا۔ کافی دیر تک درختوں کے درمیان نیچی ڈھلان اترنے کے بعد اسے احساس ہوا کہ وہ راستہ بھول گیا ہے۔ اس نے سوچا کہ شاید اس راستے پر جانے سے کھانے کا کوئی ذریعہ تلاش کر لوں، یہ سوچ کر وہ چلتا رہا۔ مزید آگے جا کے اسے ایک غار دکھائی دیا۔ پہلے تو وہ اسے دیکھ کر ذرا ہچکچایا لیکن پھر وہ غار میں داخل ہو گیاجو کافی لمبا تھا۔ دراصل وہ ایک سرنگ تھی جو کچھ لوگوں نے بنائی تھی۔ کافی دیر تک چلنے کے بعد منّو کو ایک بڑا سا صندوق نظر آیا۔ تجسس کے باعث اس نے صندوق کھولا تو اس کے اندر انواع و اقسام کی مچھلیاں تھیں جن میں اس کی من پسند مچھلی بھی تھی۔ وہ بہت خوش ہوا۔ اس نے اِدھر اُدھر دیکھا تو اسے مزید صندوق نظر آئے اس نے باری باری سب کو کھول کر دیکھا جن میں مارخور، خرگوش اور ہرن تھے۔ یہ سب دیکھ کر منّو کی خوشی کی کوئی انتہا نہ رہی۔ ادھر منّو کے امی ابو اور بھائی بہت پریشان تھے۔ اندھیرا چھانے کو تھا لیکن منّو کا اب تک کچھ پتا نہ تھا۔ انہوں نے اسے ہر طرف ڈھونڈا، دیگر بھالو بھی اس کی تلاش میں سرگرداں تھے۔ ایک بھالو نے اُس کے والدین سے کہا کہ مجھے ایک نئی سرنگ نظر آئی ہے، جس میں کچھ لوگ ہیں۔ منّو کے ابو، بھالووٴں کا سردار اور پانچ بھالو اُس بھالو کے ساتھ سرنگ کی جانب روانہ ہوئے، وہاں تک پہنچنے میں کافی وقت لگا، اس وقت تک گھپ اندھیرا ہو چکا تھا لیکن سرنگ سے روشنی اور آوازیں آ رہی تھیں۔ تمام بھالو محتاط انداز میں سرنگ کی جانب بڑھے، قریب جانے پر انہیں گفتگو سنائی دی، وہ کہہ رہے تھے، آج تو ہمارے ہاتھ بڑا شکار آیا ہے۔ اس بھالو کے تو ہمیں بہت پیسے ملیں گے، بس اس کو چھپا کر اسمگل کرنا ہے۔ یہ مردہ نہیں ہے اس لئے خاص احتیاط کرنی ہو گی۔ یہ سن کر تمام بھالووٴں نے کہا کہ ہو نہ ہو منّو ان ہی کے قبضے میں ہے۔ انہوں نے فوری اندر جا کر اُن پر حملہ کر دیا۔ وہ تقریباً دس پندرہ لوگ تھے لیکن بھالووٴں کو دیکھ کر وہ حواس باختہ ہو گئے، انہیں اپنے ہتھیاروں کے پاس جانے کا موقع بھی نہ مل سکا۔ وہ خوف کے مارے جان بچا کر سب کچھ چھوڑ چھاڑ کر بھاگ گئے۔ ان کے جانے کے بعد منّو انہیں ایک بوری میں بے ہوش مل گیا۔ سردار بھالو دریا سے پانی لا کر منّو کو ہوش میں لایا۔ انہیں دیکھ کر منّو نے انہیں اس دوران انہیں مچھلیاں، ہرن، خرگوش اور مارخور کے بارے میں بتایا، جنہیں دیکھ کر وہ سب بہت خوش ہوئے کیونکہ سردیوں کے لئے کھانے کا انتظام جو ہو گیا تھا۔ وہ کھانا لے کر واپس اپنے ٹھکانے پر آ گئے۔ صبح تمام بھالووٴں کو منّو کی واپسی اور کھانے کے ذخیرے کی خبر ہوئی تو بھالووٴں کی آبادی میں خوشی کی لہر دوڑ گئی۔ ان سب نے منّو کی بہادری پر اسے داد دی، اس کے اس کارنامے کے سلسلے میں ایک دعوت کا انعقاد کیا گیا۔ اور یوں منّو کی بہادری سے تمام بھالووٴں کی سردیاں بہت سکون سے گزریں۔ 
خالد نجیب خان شعیب کی امی کی بے چینی دیکھ کر اسکی دادی نے پوچھ ہی لیا کہ بیٹی کیوں بے چین ہورہی ہو مجھے بتاؤ کیا پریشانی ہے؟ امی شعیب مغرب کی نماز پڑھنے مسجد گیا تھا ابھی تک لوٹا نہیں ہے اب تک اسے واپس آجانا چاہیے تھا مجھے پریشانی ہورہی ہیں سوچ رہی ہوں کہ خود مسجد تک چکر لگا آؤں۔ بیٹا ابھی دس منٹ اور انتظار کرلو ممکن ہے آتا ہی ہو شعیب کی دادی نے آسکی امی کو تسلی دیتے ہوئے کہا۔ اس دوران دروازے پر بیل بجی تو وہ سمجھ گئیں کہ دروازے پر شعیب ہی ہے وہ بھاگ کر گئیں نجانے انہیں کیوں بے چینی ہورہی تھی حالانکہ وہ ہر روز مغرب اور عشاء کی نماز مسجد پڑھنے جاتا تھا گھر میں داخل ہوتے ہی اس پر سوالات کی بوچھاڑ ہوگئی، اتنی دیر سے کہا ں تھے وغیرہ وغیرہ؟ ماما مغرب کی نماز کے بعد مولوی صاحب اور دوسرے کئی لوگ مسجد کی چھت پر ربیع الاول کا چاند دیکھنے چلے گئے تھے میں بھی ان کے ساتھ ہولیا چاند دیکھ کر سب نے دعا مانگی اور پھر میں گھر کو واپس آگیا مجھے پندرہ بیس منٹ زیادہ لگے ہیں ، آپ ایسے ہی پریشان ہورہی تھیں۔ جاری ہے ہاں تم ٹھیک کہہ رہے ہو دراصل میں بھی بھول گئی تھی کہ آج ربیع الاول کا چاند نکلے گا میں بھی چھت پر جاکر ابھی چاند دیکھتی ہوں۔ نہیں ماما اب چاند نہیں ہے جب ہم لوگ چاند دیکھ رہے تھے تو وہ اسی وقت غروب ہوگیا تھا اچھا چلو میں دعا تو کرلوں دراصل ربیع الاول کا مہینہ وہ مہینہ ہے جس میں نبی کریمﷺ کی ولادت ہوئی تھی اسی دروان انکی دادی بھی ان کے پاس پہنچ گئیں وہ ان کی ساری گفتگو سُن چکی تھیں۔ دونوں خواتین نے وہیں قبلہ رخ کھڑے ہوکر دعا کیلیے ہاتھ اٹھادئیے، شعیب نے بھی رسما ہاتھ اٹھا دئیے اور آمین کہتا رہا دعا کے بعد منہ پر ہاتھ پھیرتے ہوئے اسکی دادی گویا ہوئیں، بیٹا شعیب تمہیں یہ معلوم ہے کہ ہمارے رسول کریمﷺ کی ولادت حضرت آدم علیہ السلام کے تقریباً چھ ہزار سال بعد ہوئی تھیں، اُس وقت انسانوں میں اچھے اور بُرے کی تمیزکا احساس خاصا بہتر ہوچکا تھا مگر پھر بھی عرب کے لوگ بت پرستی میں لگے ہوئے تھے ان کے اخلاق بھی بہت اچھے نہیں تھے۔ یہ لوگ چھوٹی چھوٹی اور درگزر کردینے والی باتوں پر بھی لڑتے مرتے تھے مثلاً ایک قبیلے کے لوگوں نے اپنے جانور کو دوسرے قبیلے کے جانوروں سے پہلے پانی کیوں پلادیا اسی بات پر ایسی جنگیں ہورہی تھیں کہ دونوں اطراف سے لوگ مررہے تھے یہ لوگ لڑکوں کی پیدائش پر تو بہت خوش ہوتے تھے مگر کسی لڑکی کی پیدائش پر ان کے ہاں صف ماتم بچھ جایا کرتی تھی اور اکثر لوگ تو بیٹی کو پیدا ہوتے ہی زمین میں دفن کردیتے تھے اور اس پر انہیں کوئی خوف یا شرمندگی بھی نہیں ہوتی تھی، خانہ کعبہ کے اندر سینکڑوں بت رکھے ہوئے تھے اور یہ لوگ ایک اللہ کو چھوڑ کر ان بتوں پر چڑھاوے چڑھایا کرتے تھے، یمن کے ایک بادشاہ ابراہہ نے خانہ کعبہ کو ڈھانے کا ناپاک ارادہ کرلیا تھا اور اپنے اس ارادے کو عملی شکل دینے کے لئے ہاتھیوں کا غول لے کر مکہ تک پہنچ گیا تھا مگر اللہ تعالیٰ نے اسکے ناپاک ارادے ننھے منے پرندوں کے ہاتھوں خاک میں ملادئیے۔ آپﷺ کی ولادت اُس عظیم سانحہ کے چندماہ کے بعد ہوئی کہا جاتا ہے کہ جب آپﷺ کی پیدائش ہوئی تو اُس وقت کئی ایسے واقعات بھی رونما ہوئے جو عام زندگی میں رونما نہیں ہوتے، سیرت کی کتابوں میں لکھا ہے کہ آپﷺ کی ولادت کے وقت آگ کی عبادت کرنے والوں کی کئی سالوں سے جلتی ہوئی آگ بجھ گئی ، ایران کے شاہی محل میں زلزلہ آیا اور اسکے عظیم الشان مینارے زمین بوس ہوگئے۔ کعبہ کے اندر رکھے بت جن کی یہ لوگ پوجا کیا کرتے تھے بھی زمین بوس ہوگئے۔ آپﷺ کے والد جن کانام حضرت عبداللہ تھا اور وہ اپنے باپ حضرت عبدالمطلب کے دسویں بیٹے تھے، آپﷺ کی ولادت سے پہلے ہی ہی فوت ہوچکے تھے آپﷺ کی ولادت کی خبر سن کر دادا حضرت عبدالمطلب خانہ کعبہ میں جاکر سجدہ ریز ہوگئے آپﷺ کے چچا عبدالمطلب نے اس خوشی میں اپنی لونڈی ثوبیہ کو اپنا دودھ پلانے کا حکم دیا اور اس خوشی میں اسے آزاد بھی کردیا۔ رسول کریمﷺ کے نبوت کے اعلان کے بعد ابولہب نے ہی آپﷺ کی سب سے زیادہ مخالفت کی۔ بعد میں حضرت حلیمہ سعدیہ آپ کو دودھ پلانے کے لیے اپنے گاؤں لے گئیں۔ اُس وقت عرب اور اس کے اردگرد کے علاقوں میں امراء کا دستوریہی تھا کہ وہ اپنے بچوں کو دودھ پلانے کے لیے کسی صحت افزا مقام پر بھیج دیا کرتے تھے ۔ حضرت حلیمہ سعدیہ کا کہنا ہے کہ جب وہ آپﷺ کو لے کر اپنے گاؤں کی طرف جارہی تھیں تو ان کی سواری جو پہلے بہت سست رفتاری سے چل رہی تھیں سبک رفتاری سے چلنے لگی اور اس نے ان کے پورے قافلے کو پیچھے چھوڑ دیا اس وقت ان کا گاؤں قحط سالی کا شکار تھا مگر آپﷺ کے آجانے سے وہاں بھی بہار آگئی تھی ان کی بکریاں جو کہ پہلے دودھ نہیں دے رہی تھیں پھر سے بھرپور طریقے سے دودھ دینے لگیں دو سال تک وہ آپ کو دودھ پلاتی رہیں اور آپْﷺ کی برکت سے ان کا اپنا بچہ بھی پیٹ بھر کر دودھ پیتا رہا دو سال کے بعد جب وہ آپﷺ کو لے کر واپس مکہ آئیں تو آپ کی والدہ حضرت آمنہ رضی اللہ عنہ نے انہیں انعام و اکرام سے نوازا آپﷺ کی عمر ابھی چھ سال ہوئی ہوگی کہ حضرت آمنہ رضی اللہ عنہ پاگئیں تو آپ ﷺ کی پرورش کی ذمہ داری آپﷺ کے دادا حضرت عبدالمطلب پر آگئی وہ بھی دو برس بعد وفات پاگئے تو چچا حضرت ابو طالب رضی اللہ عنہ نے یہ ذمہ اُٹھالیا آپ ﷺ کی جوانی بھی ایسی شاندار تھی کہ پورے عرب میں اسکی مثال نہیں ملتی آپﷺ کے اچھے اخلاق اور کردار کی ہر شخص ضمانت دیتا تھا اسی لئے آپﷺ کو صادق و امین کہا گیا۔ دادی جان اُسی وقت جبکہ ہر طرف لوگ شرک یعنی بتوں کی عبادت کیا کرتے تھے توہمارے رسولﷺ پھر بھی ایک ہی اللہ کی عبادت کیا کرتے تھے۔ شعیب نے اپنی علمیت کا اظہار کرتے ہوئے کہا۔ ہاں تم بالکل ٹھیک کہہ رہے ہوں آپﷺ بچپن اور جوانی میں بھی مراسم شرک سے اجتناب کرتے تھے ایک مرتبہ جبکہ آپﷺ بہت کمسن تھے۔ آپﷺ کے قبیلے کے لوگ آپﷺکو ایک دیوی کے استھان پر لے گئے وہ لوگ اپنی رسومات کرتے رہے مگر آپﷺ نے ان کی تقلید میں کوئی بھی کام نہیں کیا۔ رضاعت کے دور میں آپﷺ اپنے رضاعی بہن بھائیوں کے ساتھ بنو سعد کے قبیلے میں بکریاں چرانے چلے جاتے تھے رضاعت کے بعدجب آپﷺ اپنے دادا کے گھر آگئے تو اپنے ہم عمر کزنز کے ساتھ چلے جایا کرتے تھے آپﷺ جب کھانا کھانے کے لیے بیٹھتے توبسم اللہ کہہ کر شروع کرتے اور کھانا ختم کرنے کے بعدالحمد اللہ کہتے۔ آپﷺ بچپن سے ہی بہت قناعت پسند تھے جب آپﷺ حضرت ابو طالب رضی اللہ عنہ کے گھر شریک طعام ہوتے تو سب کے پیٹ بھرجاتے اس لئے انہوں نے اپنے بیٹوں کو تاکید کردی تھی کہ جب بھی کھانا کھانے بیٹھوتو اپنے بھائی محمدﷺ کو ضرور شریک کرلیا کرو۔ حضرت ابو طالب کاکہنا ہے کہ آپﷺ بچپن سے ہی بہت سنجیدہ تھے کبھی غلط بیانی سے کام نہیں لیا اور نہ ہی کبھی کسی کی عیب جوئی کی آپﷺ کی چچی ابو طالب کی بیوی فاطمہ بنت اسد بھی آپﷺ کا بہت خیال رکھا کرتی تھیں۔ آپﷺ کے چچا حضرت حمزہ بن عبدالمطلب رضی اللہ عنہ آپ کے ہم عمر تھے جبکہ دوسرے چچا عباس بن عبدالمطلب آپﷺ سے دو سال ہی بڑے تھے آپﷺ ان کے ساتھ مل کر فن حرب سیکھا کرتے تھے یعنی جنگی ترتیب لیتے تھے۔ جب آپﷺ کی عمر بارہ برس ہوئی تو آپﷺ اپنے چچا حضرت ابو طالب رضی اللہ عنہ کے ساتھ تجارت کے غرض سے ملک شام کا سفر کیا۔ یہ تجارتی قافلہ کئی جگہوں پر پڑاؤکرتا ہوا شام کے سرحدی شہربصریٰ میں ایک عیسائی عبادت گاہ کے سامنے پہنچا تو وہاں کے راہب بحیرا نے حضرت ابو طالب رضی اللہ عنہ سے کہا تم لوگ گھاٹی کے اس جانب نمودار ہوئے تو کوئی بھی درخت یا پتھر ایسا نہ تھا جو سجدہ کے لئے جھکا نہ ہو اور ایسا کسی نبی کے سوا کسی کے ساتھ نہیں ہوتا۔ بعدازاں بحیرانے آپﷺ کے دونوں مونڈھوں کے درمیان مہر نبوت کو دیکھا اور اسے بوسہ دیا اور کہا کہ اس بچے کو یہودیوں سے بچا کر رکھنا کیونکہ وہ انہیں نقصان پہنچا سکتے ہیں اس پر حضرت ابو طالب رضی اللہ عنہ نے آپﷺ کو اپنے غلاموں کے ساتھ واپس مکہ بھیجوادیا۔ دادی جان آپ کے پاس توبہت سی معلومات ہیں میرا خیال ہے کہ آپکو عید میلادنبی کے حوالے سے ایک لیکچر دینا چاہیے جس میں بڑوں کے علاوہ بچے بھی شامل ہوں۔ تم نے بالکل صحیح کہا شعیب کی امی بولی آپکے ابا آجائے تو ہم اس کے حوالے سے پروگرام بناتے ہیں ، میرا خیال ہے کہ عیدمیلادنبی سے پہلے آنے والی رات کو عشاء کی نماز کے بعد ہم لوگ گھر پر ہی رشتہ داروں اور ملنے جلنے والوں کی دعوت کرتے ہیں سب لوگ مل کر قرآن خوانی کریں گے رسول اللہﷺ کی ولادت کی خوشی میں نعتیں پڑھیں گے اور آپ کی دادی کی اچھی اچھی باتیں بھی سنیں گے ، اُس رات میں عام لوگ جو لغویات کرتے ہیں ہم اس سے ہر ممکن طریقے سے بچنے کی کوشش کریں گے۔ ماما آپ ٹھیک کہہ رہی ہے میں بھی آپنے دوستوں اور اُن کے اہل خانہ کو مدعو کروں گا وہ آکر میری دادی کی زبانی اچھی اچھی باتیں سنیں، لغویات سے بچیں اور آپ کا تیار کردہ مزے مزے کا کھانا بھی کھائیں۔ 
ماہ نور خانوہ ایک بہت شرارتی چوہا تھا، جو اپنے ماں باپ کے ساتھ رہتا تھا۔ اس گھر میں ایک بلی بھی اپنے بچوں کے ساتھ رہتی تھی۔ بلی کسی کو کچھ نہ کہتی، لیکن جب کوئی اس کے بچوں کو تنگ کرنے کی کوشش کرتا تو وہ برداشت نہ کرتی۔ چوہے کے ماں باپ نے اسے سختی سے تاکید کی تھی کہ وہ بلی اور اس کے بچوں سے کوئی شرارت نہ کرے، لیکن اس نے یہ بات سنی اَن سنی کر دی، پھر اس کے ذہن میں ایک شرارت سوجھی۔ بلی جب رات کو اپنے بچوں کے ساتھ سو رہی تھی تو وہ چپکے سے اُٹھ کر بلی کے پاس گیا اور اپنے تیز نوکیلے دانتوں سے بلی کو زور سے کاٹ کر بھاگ گیا۔ بلی کی یکدم آنکھ کھل گئی، لیکن چوہا یہ جا، وہ جا۔ تب سے بلی کو تنگ کرنا چوہے کا روز کا معمول بن گیا۔ جاری ہے بے چاری بلی اس کو پکڑنے کے لئے دوڑ لگاتی، لیکن چوہا ہمیشہ ہی گھر کے کسی کونے یا سوراخ سے بھاگ جاتا۔ چوہے نے جب دیکھا کہ بلی کچھ نہیں کر پا رہی تو اب وہ بلی کے بچوں کو چھیڑنے لگا۔ ایک دن جب بلی کے بچے کھانا کھا رہے تھے، وہ جلدی سے ان کا کھانا لے کر بھاگ گیا۔ بلی نے دیکھا تو وہ اس کے پیچھے پیچھے بھاگی، لیکن وہ ہمیشہ کی طرح وہاں سے بھاگ نکلا۔ اب بلی نے چوہے کو سبق سکھانے کا فیصلہ کیا۔ بلی کو معلوم تھا کہ چوہا زیادہ تر کون سے راستے سے آتا جاتا ہے۔ اس نے وہاں پر ایک شکنجہ رکھ دیا اور اس پر کھانے کی چیزوں کے چھوٹے چھوٹے ٹکڑے رکھ دیے۔ چوہا جب دوبارہ شرارت کی نیت سے وہاں جانے لگا تو اس کی ناک میں فوراً ہی کھانے کے ٹکڑوں کی مہک آنے لگی اور وہ بے اختیار اسی طرف بڑھنے لگا۔ جیسے ہی وہ ٹکڑوں کو کھانے کے لئے شکنجے پر چڑھا تو اچانک شکنجے میں پھنس گیا۔ اس نے شکنجے سے خود کو چھڑانے کی بہت کوشش کی، لیکن کوئی فائدہ نہ ہوا۔ اب اسے اپنے ماں باپ کی نصیحت یاد آئی کہ کیوں وہ اسے بلی اور اس کے بچوں کو تنگ کرنے سے منع کرتے تھے۔ اسے اپنی غلطی کا شدت سے احساس ہونے لگا، لیکن پھر چوہا دیکھتے ہی دیکھتے تڑپتے ہوئے مر گیا۔ 
محمد عمر امتیازشہر کے ایک مشہور صنعت کار فاروق بیگ کی بیٹی کی شادی تھی۔ ایک ہفتے پہلے ہی شادی کا ہنگامہ شروع ہو چکا تھا۔ گھر روشنیوں سے جگمگا رہا تھا۔ گھر کی سجاوٹ دیکھ کر ہی آنکھیں خیرہ ہوئے جا رہی تھیں۔ رشتے داروں کی مہمان داری کے لئے نت نئے پکوان پکائے جا رہے تھے۔ بہت سے ملازم خدمت پر مامور تھے۔ شاہدہ ایک بیوہ عورت تھی، جو صفائی ستھرائی کا کام کرتی تھی۔ وہ اپنی دس سالہ بیٹی مریم کے ساتھ کام پر آتی تھی۔ مریم بھی اپنی ماں کے ساتھ چھوٹے موٹے کاموں میں ہاتھ بٹا دیا کرتی تھی۔ جس دن بارات تھی، سب کاموں میں مصروف تھے کہ اچانک مریم سیڑھیاں اُترتے ہوئے پھسل کر نیچے گرتی چلی گئی۔ مریم کی چیخ سن کر شاہدہ اور دوسرے ملازم بھاگے۔ جاری ہے شاہدہ بے ہوش مریم کو لپٹائے زار و قطار روتے ہوئے فاروق صاحب کو آوازیں دینے لگی۔ فاروق بیگ غصے سے نیچے اُترے اور کہنے لگے آج کے دن کیا نحوست پھیلا کر رکھی ہے؟ ایک ملازم بولا صاحب! مریم بیٹی زخمی ہو گئی، اسے ہسپتال لے جانا ہے۔ فاروق صاحب مزید غصے سے بولے مجھے تو گاڑی میں ایک ضروری کام سے جانا ہے۔ باہر سے کوئی رکشہ کر کے لے جاؤ۔ ان کی بے حسی کا یہ عالم تھا کہ انھوں نے پوچھنا بھی گوارا نہیں کیا کہ غریب لوگ ہیں نہ جانے ان کے پاس پیسے ہوں نہ ہوں۔ وہی ملازم مریم کو گود میں اُٹھائے شاہدہ کے ساتھ باہر نکل آیا۔ اللہ پاک نے کرم کیا کہ مریم بچ گئی۔ اس کی ٹانگ کی ہڈی ٹوٹ گئی تھی۔ اس بات کو کافی سال گزر گئے۔ مریم اب پندرہ برس کی ہو چکی تھی۔ ماں بیٹی اب بھی فاروق بیگ کے گھر میں ہی کام کرتی تھیں۔ آج بھی فاروق صاحب کے گھر میں پارٹی تھی۔ فاروق صاحب کی بیٹی اپنی تین سالہ بچی کو اس کی آیا کے پاس چھوڑ کر اپنی والدہ کے ساتھ پارلر گئی ہوئی تھی۔ فاروق صاحب آفس میں تھے۔ اچانک بچی کھیلتے کھیلتے سیڑھیوں سے لڑھکتی ہوئی نیچے آ گری۔ بچی کی چیخ سن کر سب ملازم ایک دم بھاگے۔ شاہدہ نے بچی کو فوراً گود میں اُٹھایا بس ایک لمحے کے لئے اسے اب سے بہت سال پہلے کی فاروق صاحب کی بے حسی یاد آئی۔ اس نے سر جھٹک کر غلط سوچ سے چھٹکارا پایا اور ڈرائیور کے ساتھ بچی کو لے کر بڑے ہسپتال پہنچ گئی۔ تھوڑی دیر بعد فاروق صاحب بھی اپنی بیوی اور بیٹی کے ساتھ ہسپتال پہنچ گئے۔ ان کی بیٹی کا رو رو کر بُرا حال ہو رہا تھا۔ ڈاکٹر نے انھیں تسلی دی کہ بچی بالکل ٹھیک ہے۔ اگر بروقت نہ لائی جاتی تو خون مزید بہ جاتا، جس سے بچی کی جان کو خطرہ ہو سکتا تھا۔ فاروق صاحب سر جھکائے کھڑے تھے۔ ان کی نواسی کی محسنہ وہی شاہدہ تھی جس کی زخمی بیٹی کے معاملے میں انھوں نے انتہائی سنگ دلی کا مظاہرہ کیا تھا۔ فاروق صاحب نے شاہدہ سے معافی مانگی، ان کی بیٹی نے تو آگے بڑھ کر شاہدہ کو گلے سے لگا لیا۔ سب انسان برابر ہیں۔ کسی انسان کو کم تر یا حقیر سمجھنا اللہ پاک کی ناراضگی مول لینے کے مترادف ہے۔ 
عرفان خان ایک دفعہ کا ذکر ہے ایک چیونٹی جَو کے دانے جمع کرنے کے لئے ایک رستے سے گزر رہی تھی کہ اچانک اس کی نظر شہد کے ایک چھتے پر پڑی۔ شہد کی خوشبو سے اس کے منہ میں پانی بھر آیا۔ چھتّا ایک پتھر کے اوپر لگا تھا۔ چیونٹی نے ہر چند کوشش کی کہ وہ پتھر کی دیوار سے اوپر چڑھ کر چھتے تک رسائی حاصل کرے مگر ناکام رہی کیونکہ اس کے پاؤں پھسل پھسل جاتے تھے اور وہ گر گر پڑتی تھی۔ شہد کے لالچ نے اسے آواز لگانے پر مجبور کر دیا اور وہ فریاد کرنے لگی اے لوگو، مجھے شہد کی طلب ہے۔ اگر کوئی جواں مرد مجھے شہد کے چھتے تک پہنچا دے تو میں اسے معاوضہ کے طور پر ایک جَو پیش کروں گی۔ ایک پر دار چیونٹی ہوا میں اڑ رہی تھی۔ اس نے چیونٹی کی آواز سنی اور اسے تنبیہ کرنے لگی دیکھو، ایسا نہ ہو کہ چھتے کی طرف چل دو۔ جاری ہے اس میں بڑا خطرہ ہے۔ چیونٹی بولی فکر نہ کرو، مجھے پتا ہے کہ مجھے کیا کرنا ہے۔ پر دار بولی وہاں شہد کی مکھیاں ہیں جن کے ڈنک ہیں۔ چیونٹی بولی میں شہد کی مکھیوں سے نہیں ڈرتی، مجھے شہد چاہئے۔ پر دار بولی شہد چپکاؤ ہے۔ تمہارے ہاتھ پاؤں اس میں الجھ جائیں گے۔ چیونٹی بولی اگر یونہی ہاتھ پاؤں چپک جایا کرتے تو کوئی شہد نہ کھا پاتا۔ پر دار بولی تم بہتر جانتی ہو۔ لیکن آؤ، میری بات سنو اور شہد کا خیال چھوڑو۔ میں پر دار ہوں، سالخوردہ ہوں، اور تجربہ رکھتی ہوں۔ چھتے کی طرف جانا بہت مہنگا پڑے گا اور ممکن ہے تم کسی مصیبت میں گرفتار ہو جاؤ۔ چیونٹی بولی اگر ممکن ہو تو اپنی مزدوری لو اور مجھے وہاں تک پہنچا دو۔ اگر تم ایسا کرنے سے قاصر ہو تو زیادہ جوش نہ کھاؤ، مجھے کسی سرپرست کی ضرورت نہیں اور جو نصیحت کرتا ہے مجھے ایک آنکھ نہیں بھاتا۔ پر دار بولی ممکن ہے کوئی ایسا نکل آئے جو تمھیں وہاں تک پہنچا دے لیکن اس میں کوئی بھلائی نظر نہیں آتی اور جس کام کا انجام اچھا نہ ہو، میں اس میں معاونت نہیں کرتی۔ چیونٹی بولی خوامخواہ خود کو خستہ نہ کرو۔ میں تو آج ہر قیمت پر چھتے تک پہنچوں گی۔ پر دار نے اپنی راہ لی اور چیونٹی نے دوبارہ آواز لگائی کوئی ہے جواں مرد کہ مجھے شہد کے چھتے تک پہنچادے اور معاوضے میں ایک جَو مجھ سے وصول کر لے؟ اچانک ایک مکھی کا وہاں سے گذر ہوا۔ اس نے کہا بے چاری چیونٹی! تمھیں شہد کی طلب ہے اور تمہیں اس کا حق ہے۔ میں تمہاری آرزو برلاتی ہوں۔ چیونٹی بولی اللہ برکت دے، خدا تمہاری عمر دراز کرے۔ تمھیں کہتے ہیں خیر خواہ جانور۔ مکھی نے چیونٹی کو زمین سے اٹھایا اور اسے چھتے کے قریب بٹھا کر خود اُڑ گئی۔ چیونٹی حد درجہ مسرور تھی۔ کہنے لگی واہ واہ! کیسی سعادت ہے کیسا چھتا ہے، کیسی اچھی بو ہے، کیسا عمدہ شہد ہے کیا مزہ ہے اس میں۔ اس سے بڑھ کر اور کیا خوش قسمتی ہو سکتی ہے۔ چیونٹیاں کس قدر بد قسمت ہیں کہ گندم اور جَو جمع کرتی رہتی ہیں اور کس وقت بھی ان کا رخ شہد کے چھتے کی جانب نہیں ہوتا۔ چیونٹی نے اِدھر اُدھر سے کچھ شہد چاٹا اور آگے بڑھتی گئی حتیٰ کہ شہد کے حوض میں جا پہنچی اور اچانک اسے محسوس ہوا کہ اس کے ہاتھ پاؤں شہد سے چپک گئے ہیں اور اس کے لئے اپنی جگہ سے حرکت کرنا ممکن نہیں رہا۔ اس نے اپنی نجات کے لئے جس قدر کوشش کی، بے نتیجہ رہی۔ تب اس نے فریاد کی عجب طرح پکڑی گئی ہوں۔ اس سے بڑھ کر اور کیا بدبختی ہوگی، اے لوگو! مجھے نجات دلاؤ۔ ہے کوئی جواں مرد مجھے اس چھتے سے باہر نکال لائے اور میں اسے دو جَو انعام میں پیش کروں؟ پیشکش پہلے تھی اک جَو کی سو اب دو کی ہے، اس جہنم سے نکلنے کی یہی سوجھی ہے! عین اس وقت پر دار چیونٹی اپنے سفر سے واپس آ رہی تھی۔ اسے اس حال میں دیکھ کر پر دار کو بڑا دکھ ہوا اور اس نے فوراً اس کو مصیبت سے نکالا۔ پھر بولی میں تمہیں سرزنش نہیں کرنا چاہتی لیکن اتنی بات ضرور کہوں گی کہ زیادہ لالچ گرفتاری کا سبب بن جاتا ہے۔ آج تو تمہارا نصیب بلندی پر تھا کہ میں اچانک یہاں پہنچ گئی لیکن آئندہ محتاط رہنا۔ گرفتاری سے پہلے نصیحت کو غور سے سن لینا اور کسی مکھی سے مدد نہ مانگنا۔ مکھی چیونٹی کی ہمدرد نہیں اور اس کے لئے چیونٹی کا خیر خواہ ہونا ممکن بھی کہاں ہے؟ 
سمیرا نیاز صدیقی ارے بھئی، اب لے بھی آؤ چائے۔ انتظار کرتے کرتے میرے بال مزید سفید ہو گئے ہیں۔ ممتاز صاحب بے صبری سے شام کی چائے کا انتظار کر رہے تھے۔ لمحے بھر کی دیر بھی انھیں صدیوں کے برابر لگتی تھی۔ یہ رہی آپ کی چائے۔ ان کی اہلیہ نے چائے پیش کرتے ہوئے کہا۔ ممتاز صاحب جتنے بے صبر تھے۔ ان کی اہلیہ اتنی ہی تحمل مزاج اور صبر والی تھی۔ ممتاز صاحب نے حسبِ عادت گرم گرم چائے ہونٹوں سے لگائی اور بلند آواز سے چسکیاں لینے لگے۔ ابو! چائے تھوڑی سی ٹھنڈی کر کے بھی تو پی جا سکتی ہے۔ ممتاز صاحب کی بیٹی نے ٹوکا، جس کے کانوں میں چائے کی چسکیاں زور و شور سے گونج رہی تھیں۔ بیٹا! میں یہ عادت پچیس سال سے برداشت کر رہی ہوں، یہ ختم نہیں ہو سکتی۔ جاری ہے آمنہ بیگم اپنا تجربہ بیان کرنے لگیں۔ پتا نہیں تم لوگوں کو میری چائے سے کیا اُلجھن ہے۔ باہر ہوٹل میں جا کر دیکھو کیسے کیسے پڑھے لکھے لوگ اس بھی زیادہ آواز سے چائے پیتے ہیں۔ ممتاز صاحب نے چڑتے ہوئے کہا۔ تو ابو! ایک بار ہم نالائقوں کی طرح بھی پی کر دیکھ لیں۔ ماہم ابو کو تنگ کرنے لگی۔ ارے بھئی، تم لوگ مجھے میرے طریقے سے چائے پینے دو۔ کمرا ایک مرتبہ پھر ممتاز صاحب کی چسکیوں سے گونجنے لگا۔ ریٹائرمنٹ کے بعد ممتاز صاحب کا زیادہ تر وقت گھر سے باہر دوستوں میں گزرتا تھا۔ دوست احباب کے ساتھ حالاتِ حاضرہ پر تبصرہ، سیاست پر بے سر و پا رائے زنی اور بگڑتے ہوئے نوجوان ان کی گفتگو کے اہم موضوعات تھے، جس کے باعث وقت گزرنے کا پتا ہی نہیں چلتا تھا، لیکن کچھ عرصے سے ان کے معمول میں تبدیلی آ گئی تھی، جسے سب نے محسوس کیا تھا۔ آج کل آپ جلد ہی گھر آ جاتے ہیں۔ سب خیریت ہے ناں؟ آمنہ بیگم کو ذرا تشویش ہوئی تو انھوں نے پوچھا۔ بس خیریت ہی ہے، بیگم۔ اب تو سب اپنے موبائل میں لگے رہتے ہیں۔ ایک سبحان تھا تو اب اس نے بھی اسمارٹ فون لے لیا ہے۔ کوئی خاص خبر یا ویڈیو نظر آتی ہے تو مجھے بھی دکھا دیتا ہے۔ کوئی گاہک آ گیا تو ٹھیک ورنہ بس سبحان ہے اور اس کا موبائل۔ ممتاز صاحب نے اپنے دل کا بوجھ ہلکا کر دیا۔ یہ بھی کوئی بات ہوئی بھلا۔ جب آپ کے سارے دوستوں نے اسمارٹ فون لے لیا ہے تو آپ بھی لے لیجیے۔ بیگم نے مشورہ دیا۔ ارے بیگم! مجھے کیا کرنا ہے اس موبائل کا۔ مجھے کون سا چلانا آتا ہے۔ یہ تو آج کل کے لوگوں کا شوق ہے۔ میری تو یہ سمجھ میں نہیں آتا کہ یہ لوگ گھنٹوں ہاتھ میں موبائل لیے بیٹھے رہتے ہیں، نہ ان کی کمر میں درد ہوتا ہے، نہ ان کے ہاتھ دُکھتے ہیں۔ آپ وہی کیجئے گا ابو، جو آپ کے دوست کرتے ہیں۔ انوکھی ویڈیوز دیکھیے گا۔ ساری دنیا کی تازہ ترین خبریں ٹی وی سے آپ کے موبائل پر موجود ہوں گی۔ جہاں تک چلانے کی بات ہے تو وہ ہم سب مل کر آپ کو سکھا دیں گے۔ اسمارٹ فون استعمال کرنا بہت آسان ہے ابو! جب آپ کے پاس فون آئے گا تو آپ کو بھی وقت گزرنے کا پتا نہیں چلے گا۔ ماہم کے دلائل اور بیگم کے اصرار نے آخر ممتاز صاحب کو قائل کر ہی لیا۔ ممتاز صاحب جلد ہی اسمارٹ فون چلانا سیکھ گئے۔ اب تو ان کا مزاج ہی بدل گیا تھا۔ انھوں نے ڈھونڈ ڈھونڈ کر انتہائی پرانے زمانے کی فلمیں فولڈر میں جمع کر لی تھیں۔ وہ بڑے شوق سے انھیں دیکھتے اور بچوں کو بتاتے کہ یہ بہترین فلمیں ان کے دور کی ہیں۔ نئے زمانے کے فون نے ممتاز صاحب کو بچھڑے ہوئے زمانے سے ملا دیا تھا۔ ان کی یادیں، بچپن کی خوشیاں سب کچھ جیسے واپس لوٹ آیا تھا۔ وہ خوشی خوشی بچوں کو اپنے گزرے وقت کی باتیں سناتے اور اسمارٹ فون پر انھیں اپنے دور کی چیزیں دکھاتے اور ان سے جڑی یادیں ساتھ ساتھ جوڑتے جاتے۔ ایک طرف تو یہ حالات تھے، دوسری جانب ممتاز صاحب گھنٹوں موبائل استعمال کرتے رہتے۔ بیگم کسی کام کے لئے کہتی تو بیڈ پر لیٹے لیٹے ہی جواب عنایت کر دیتے۔ کانوں میں ہینڈ فری لگائے، پرانے گیت سنتے ہوئے تو وقت گزرنے کا پتا ہی نہیں چلتا تھا۔ جہاں ذرا سا انٹرنیٹ بند ہوا، وہاں ممتاز صاحب پریشان ہوئے۔ اسمارٹ فون نے ان کی زندگی یکسر تبدیل کر دی تھی۔ فون کیا آ گیا ہے، آپ کو تو نہ اپنا ہوش ہے نہ کسی کام کا۔ آپ تو بس فون کے ہی ہو کر رہ گئے ہیں۔ آمنہ بیگم نے گلہ کیا۔ کیا ہوا بیگم! سب خیریت ہے نہ؟ ممتاز صاحب نے کانوں سے ہینڈ فری نکال کر پوچھا۔ ہم دونوں نے چائے پی لی ہے اور آپ کی ٹھنڈی ہو چکی ہے۔ بیگم نے ہنسی روکتے ہوئے بتایا۔ اوہو! بس بیگم! کیا کریں، اب ہمیں خیال ہی نہیں رہا۔ یہ کہہ کر ممتاز صاحب نے چائے کا کپ ہونٹوں سے لگایا اور آنکھیں اور کان موبائل سے۔ عجب بات تھی کہ اب ان کی بلند آواز والی چسکیاں بند ہو گئیں تھیں۔ ویسے امی! جو عادت آپ پچیس سال میں نہ چھڑا سکیں، وہ اس موبائل نے چند دنوں میں بدل دی۔ ماہم نے ہنستے ہوئے کہا۔ یہ بات تو ماننی پڑے گی۔ آمنہ بیگم نے بھی بیٹی کی تائید کی۔ بیگم اور بیٹی کو مسکراتا دیکھ کر ممتاز صاحب بھی متوجہ ہوئے۔ جو انھیں دیکھ کر مسکراتے ہوئے چائے کے خالی برتن لے کر باہر جا رہی تھیں۔ ممتاز صاحب کچھ نہ سمجھتے ہوئے مسکرائے اور ایک مرتبہ پھر نئے فون میں موجود پرانی یادوں سے لطف اندوز ہونے لگے۔ 
راحم محسن گدی پر اچانک پیچھے سے ایک زور دار ہاتھ کا چٹاخ سے پڑنا اور پھر لاہور کی اومنی بس میں سفر کرتے ہوئے الامان الحفیظ مجھے اچھی طرح یاد ہے۔ میں بھنا کر رہ گیا تھا، جی میں آیا بھی کہ اس بد تہذیبی کا جواب اسی وحشیانہ انداز میں دیا جائے۔ چاہے کوئی دوست ہی کیوں نہ ہو۔ بے تکلفی کی بھی آخر ایک حد ہوتی ہے، مگر اس سے پہلے کہ میں اپنے اس ارادے کو عملی جامہ پہناتا، میرا جذبہ انتقام سرد پڑ گیا۔ صرف یہی سوچ کر کہ حماقت کا جواب حماقت سے نہیں دیا جاتا، میں نے غصیلی آنکھوں سے پلٹ کر دیکھا۔ لمبی لمبی قلموں اور لمبی لمبی لام نما زلفوں والا ایک شخص اپنے لبوں پر موج تبسم لیے مجھے درزیدہ نظروں سے دیکھ رہا تھا۔ ظاہری وضع قطع کے اعتبار سے ہماری یونیورسٹی یا ہمارے کسی کالج کا کوئی ہپی نظر آتا تھا جو اپنی ڈگریوں کے بدلے اپنی تہذیب یونیورسٹی کے پاس رہن رکھ آیا ہو۔ جاری ہے میرا ہم عمر ہی تھا یا مجھ سے کچھ چھوٹا ہو گا۔ آپ نے مارا ہے یہ چپت؟ میں نے پیشانی کو بل دیتے ہوئے اس سے پوچھا۔ پہلے تو اس نے مجھے طنز آمیز نگاہوں سے گھورا اور پھر بڑے بے تکلف انداز میں جی ہاں کہا۔ اس کی اس دیدہ دلیری پر مجھے غصہ آ رہا تھا اور رہ رہ کر خوف بھی، نہ جانے کب کا بدلہ لیا ہے اس نے؟ کون ہے یہ شخص؟ دماغ چکرا کر رہ گیا تھا۔ آخر کیوں؟ میں نے ڈرتے ڈرتے اس سے پوچھا میں تو آپ کو جانتا بھی نہیں۔ بہت خوب۔ اس نے اپنی بھنویں چڑھاتے ہوئے کہا۔ پہلے پہچاننے کی کوشش کریں پھر وجہ بھی معلوم ہو جائے گی۔ اس نے اس انداز سے یہ بات کہی تھی کہ میرا گمان یقین میں بدل گیا اور میں یہ سوچنے لگا کہ اچھا ہی ہوا جو اپنے تھپڑ کو اس شخص کے رخسار سے رسم آشنائی حاصل کرنے کا موقع نہ دیا ورنہ آج وہ گھڑنت ہوتی کہ ساری جنٹل مینی کرکری ہو کر رہ جاتی اور پھر بس میں سفر کرنے کا نام نہ لیتے صاحب۔ معاف کیجئے۔ میں نے ذرا سنبھل کر موٴدبانہ لہجے میں کہا۔ میری پہچان میں تو بالکل نہیں آ رہے آپ۔ ہاں بھئی، جب آدمی بڑا ہو جاتا ہے تو چھوٹا کب اس کی پہچان میں آتا ہے، دنیا کی ریت ہے، آپ کا قصور نہیں۔ میں نے یہ سُنا تو کچھ جان میں جان آئی اور اس کے ساتھ ہی میں نے اپنا ماضی ٹٹولنا شروع کر دیا۔ کیونکہ بات ہی اتنے اعتماد سے کہی تھی اس نے یہ، سکول سے کالج اور پھر کالج سے دفتر تک کے تمام ادوار پر نظر دوڑائی۔ بہتیرا ذہن پر زور ڈالا مگر اسی نتیجے پر پہنچا کہ اسے دھوکا ہو رہا ہے۔ میں اس کا کبھی دوست نہیں رہا۔ دوست تو یوں بھی میں نے کبھی بنایا ہی نہیں اور پھر اتنا بے تکلف دوست۔ پناہ، پناہ، خدا کی پناہ اور اگر صرف راہ و رسم ہی کو دوستی پر محمول کر لیا جائے تو وہ بھی ہمیشہ سلام دعا تک ہی محدود رہی ہے۔ ابھی میں اسی اُلجھن میں تھا کہ مجھے خیال آیا کہیں یہ جواد کا دوست تو نہیں، کیونکہ اس سے پہلے بھی کئی بار اس کے دوست اسی طرح مجھے مشق ستم بنا چکے تھے۔ آپ کو دھوکا ہوا ہے۔ میں نے مسکراتے ہوئے کہا میں وہ نہیں جسے آپ سمجھ رہے ہیں یعنی جواد جو میرا چھوٹا بھائی ہے۔ معاف کیجئے۔ اس نے چونک کر کہا مجھ سے بڑی غلطی ہوئی ہے۔ مجھے یاد آیا جواد ہی ان کا نام تھا، بالکل آپ جیسے۔ اتنا کہا اور شاید احساس شرمندگی سے اپنی گردن جھکا کر وہ کچھ سوچنے لگا۔ میں نے کہا کوئی بات نہیں، آپ پریشان نہ ہوں، بس ذرا احتیاط رکھیں آئندہ کے لئے، نظریں اکثر دھوکا کھا جاتی ہیں۔ اس نے مجھے تشکر آمیز نگاہوں سے دیکھا اور کہنے لگا میرا سلام کہیے ان سے، کیا کر رہے ہیں وہ آج کل۔ سٹیٹ بینک میں ہے۔ تنخواہ کتنی ہے؟ ساڑھے آٹھ ہزار لا رہا ہے۔ آپ جانتے ہیں کہ آرٹس کی ہمارے ملک میں قدر ہی کیا ہے بس اسی لیے دلبرداشتہ ہو کر نیشنل کالج آف آرٹس کو خیرباد کہہ دیا تھا، قسمت کا دھنی تھا، فوراً ہی ملازمت مل گئی۔ خدا کا شکر ہے۔ اس نے خوش ہو کر کہا اور اگلے سٹاپ پر سلام کرتے ہوئے اُتر گیا۔ گھر آیا تو میں نے جواد کو پورا واقعہ سنایا اور پھر خوب ہی بُرا بھلا کہا۔ اگلے روز جواد مسکراتا ہوا کمرے میں داخل ہوا۔ میں نے وجہ پوچھی، کہنے لگا۔ آج وہی دوست مجھے بس سٹاپ پر مل گیا تھا بھائی جان، آپ کی طرح پہلے تو میں بھی اسے پہچان نہ سکا حالانکہ بہتیری کوشش کی اس کو پہچاننے کی۔ کچھ دیر بعد ماضی کی اسی سے ملتی جلتی ایک شکل آنکھوں میں اُبھری۔ اس کا نام خالد تھا۔ مجھے یاد آ گیا تھا۔ بڑا ہی شوخ و چنچل لڑکا ہے میرے سکول کا۔ کہنے لگا آؤ کچھ باتیں کریں۔ بڑے دنوں بعد ملے ہیں آپ، گارڈنیا ہوٹل میں لے گیا اور بڑی پُرتکلف چائے مجھے پلائی۔ میں نے بل ادا کرنا چاہا کیونکہ تنخواہ لے کر ہی تو دفتر سے چلا تھا، وہ بُرا مان گیا اور مجھے بل ادا نہ کرنے دیا۔ دروازے سے باہر نکلے تو وہ مجھے لپٹ گیا اور حسرت آمیز لہجے میں بولا اب کب ملیں گے آپ؟ میں نے ممنون ہو کر کہا اب آپ ہی میرے بینک تشریف لائیں۔ اس نے کہا بہتر، مگر بھائی جان سے ضرور میری طرف سے معذرت کر لیں۔ میں نے دُکھ پہنچایا ہے انہیں۔ جانے کیا سوچا ہو گا انہوں نے میرے بارے میں۔ جواد مجھے یہ رو داد سنا کر اپنے کمرے کی طرف چلا گیا کیونکہ اس نے اپنے کپڑے بھی ابھی تبدیل نہیں کئے تھے۔ واپس آیا تو اس کے چہرے کا رنگ اُڑا ہوا تھا، کہنے لگا بھائی جان! میری جیب کٹ گئی ہے۔ میں نے دوڑ کر اپنی جیب دیکھی تو وہ بھی بٹوے سے محروم تھی اور افسردہ و غمگین جواد دیوار سے لگا کہہ رہا تھا بھائی جان! ہماری نظروں نے دھوکا کھایا ہے۔ وہ میرا دوست خالد نہیں تھا۔ 
ایک طالب علم کو استاد نے امتحان میں فیل کردیا ، طالب علم شکایت لے کر پرنسپل کے پاس چلا گیا کہ مجھے غلط فیل کیا گیا ہے پرنسپل نے استاد اور طالب علم دونوں کو بلا لیا اور استاد سے فیل کرنے کی وجہ پوچھی استاد صاحب نے بتایا کہ اس لڑکے کو فیل کرنے کی وجہ یہ تھی کہ وہ ہمیشہ موضوع سے باہر نکل جاتا ہے جس موضوع پر اسے مضمون لکھنے کو دیا جائے اسے چھوڑ کر اپنی پسند کے مضمون پر چلا جاتا ہے۔ پرنسپل نے کوئی مثال پوچھی تو استاد صاحب نے بتایا کہ ایک دفعہ میں نے اسے بہار پر مضمون لکھنے کو کہا تو وہ اس نے کچھ اس طرح لکھا۔ موسم بہار ایک بہت ہی بہترین موسم ہوتا ہے اور اس کے مناظر بہت ہی دلنشین ہوتے ہیں۔ اس موسم میں ہر طرف ہریالی ہی ہریالی ہوتی ہے اور سبزے کی بہتات ہو جاتی ہے ، اس موسم کو اونٹ بہت پسند کرتے ہیں اور اونٹ بہت ہی طاقت ور جانور ہے۔ جاری ہے یہ صحراء کا جہاز کہلاتا ہے۔ اونٹ نہایت ہی صابر جانور ہے۔ لمبے لمبے سفروں پر نکلتا ہے اور زیادہ دن بھوک و پیاس برداشت کرنے کی صلاحیت رکھتا ہے۔ عرب کے لوگ اونٹ کو بہت پسند کرتے ہیں۔ ۔ ۔ ۔ وغیرہ وغیر۔ پرنسپل صاحب نے کہا کہ ہو سکتا ہے کہ یہ مناسبت کی وجہ سے بہار کی بجائے اونٹ پر لکھ بیٹھا ہو آپ اسے کوئی اور موضوع دے کر دیکھتے۔ استاد صاحب نے کہا کہ میں نے ایک دفعہ اس سے کہا کہ تم اس طرح کرو کہ جاپان میں گاڑیوں کی فیکٹری پر مضمون لکھو۔ اس طالب علم نے جو مضمون لکھا وہ کچھ اس طرح تھا۔ جاپان ایک ترقی یافتہ ملک ہے اور گاڑیوں کی صنعت میں اس کو منفرد و اعلی مقام حاصل ہے۔ جاپان دنیا میں پہلے نمبر پر ہے گاڑیاں برآمد کرنے میں۔ ہمارے ملک میں بھی زیادہ تر گاڑیاں جاپان کی استعمال ہوتی ہیں لیکن مسئلہ یہ ہے کہ ہمارے ملک میں پیٹرول کی قیمت بہت زیادہ ہے اس لیے ہمیں چاہیے کہ ہم سواری کے لیے اونٹ کا استعمال کریں اونٹ بہت ہی طاقت ور جانور ہے۔ یہ صحراء کا جہاز کہلاتا ہے۔ اونٹ نہایت ہی صابر جانور ہے۔ لمبے لمبے سفروں پر نکلتا ہے اور زیادہ دن بھوک و پیاس برداشت کرنے کی صلاحیت رکھتا ہے۔ عرب کے لوگ اونٹ کو بہت پسند کرتے ہیں۔ ۔ ۔ ۔ ۔ ۔ ۔ ۔ ۔ پرنسپل بہت حیران ہوا اس نے کہا کہ شاید سواری کی وجہ سے ایسا ہو گیا ہے ، آپ بالکل ہی کوئی الگ موضوع دے کے دیکھتے ۔ استاد صاحب نے کہا جی ایک دفعہ میں نے بالکل ہی الگ موضوع دیا جس میں اونٹ کا ذکر آنا ہی ناممکن تھا میں نے اسے کمپیوٹر پر مضمون لکھنے کو کہا لیکن اس نے جو مضمون لکھا وہ کچھ اس طرح تھا کمپیوٹر ایک نہایت ہی حیران کن ایجاد ہے۔ جو کام پہلے سالوں میں نہیں ہوتے تھے وہ آج سکینڈوں میں ہوتے ہیں ۔ کمپیوٹر کا انسانی زندگی پر بہت بڑا احسان ہے۔ آج کل کی نئی نسل کمپیوٹر کو بہت زیادہ اہمیت دیتی ہیں۔ اس کا استعمال زیادہ تر وہ لوگ کرتے ہیں جو تعلیم یافتہ ہوں۔ لیکن جہاں تک غیر تعلیم یافتہ طبقے کا تعلق ہے تو وہ کمپیوٹر پر توجہ نہیں دیتے کیوں کہ وہ اور سرگرمیوں میں مصروف رہتے ہیں۔ بالخصوص صحراوں میں جو بدھوں رہتے ہیں ان کو تو کمپیوٹر کا الف سے با نہیں پتہ۔ لہذا ہمارے علاقے میں یہ لوگ زیادہ تر وقت اونٹ کے ساتھ گزارتے ہیں۔ اونٹ بہت ہی طاقت ور جانور ہے۔ یہ صحراء کا جہاز کہلاتا ہے۔ اونٹ نہایت ہی صابر جانور ہے۔ لمبے لمبے سفروں پر نکلتا ہے اور زیادہ دن بھوک و پیاس برداشت کرنے کی صلاحیت رکھتا ہے۔ عرب کے لوگ اونٹ کو بہت پسند کرتے ہیں۔ ۔ ۔ ۔ ۔ ۔ ۔ پرنسپل نے یہ سنکر کہا کہ پھر تو آپ نے ٹھیک فیل کیا ، پھر طالب علم سے کہا کہ میں آپ کو ایک موقع دیتا ہوں آپ بہیں بیٹھ کر ایک مضمون لکھو جو موضوع سے ادھر ادھر نہ ہٹے ، طالب علم مان گیا اور پرنسپل نے اسے ایک روڈ ایکسیڈنٹ پر مضمون لکھنے کو کہتا ہے تو طالب علم یوں مضمون لکھتاہے۔ ایک دفعہ میں ریاض سے مکہ جا رہا تھا۔ میرے پاس ٹویوٹا کرسیڈا گاڑی تھی جو بڑی مست تھی۔ میں جناب ہائی وے ہے پر بہت ہی تیز رفتاری کے ساتھ جا رہا تھامیں ایسے علاقے سے گزر رہا تھا جہاں پر اونٹ روڈ کراس کرتے ہیں۔ اور اونٹ کی خاص بات یہ ہے کہ وہ نہ ہی گاڑی سے ڈرتا ہے اور نہ ہی دور ہٹتا ہے۔ اونٹ بہت ہی طاقت ور جانور ہے۔ یہ صحراء کا جہاز کہلاتا ہے۔ اونٹ نہایت ہی صابر جانور ہے۔ لمبے لمبے سفروں پر نکلتا ہے اور زیادہ دن بھوک و پیاس برداشت کرنے کی صلاحیت رکھتا ہے۔ عرب کے لوگ اونٹ کو بہت پسند کرتے ہیں۔ ۔ ۔ ۔ ۔ ۔ ۔ جب پرنسپل صاحب نے یہ مضمون پڑھا تو سر پکڑ کر بیٹھ گئے اور کہا کہ تمہارا کوئی علاج نہیں اور اس کو فیل کردیا۔ اب جناب اس شاگرد کا شک یقین میں بدل گیا کہ اس کے ساتھ ضرور بالضرور ظلم ہوا ہے اور اس نے محکمہ تعلیم کو ایک درخواست لکھی جناب عالی! میں اپنی کلاس کا ایک نہایت ہی ذہین طالب علم ہوں اور مجھے سالانہ امتحان میں جان بوجھ کر فیل کر دیا گیا ہے ، میرے استاد نے میری قابلیت کی وجہ سے مجھے فیل کیا ہے ، جناب میں نے اپنے استاد کے ناقابل برداشت رویے پر ایسے ہی صبر کیا جیسے اونٹ اپنے مالک کے ستانے پر صبر کرتا ہے۔ مالک اونٹ سے اپنے کام بھی نکلواتا ہے اور اس کو ستاتا بھی ہے۔ اور ہاں یہ بھی بتاتا چلوں کہ اونٹ بہت ہی طاقت ور جانور ہے۔ یہ صحراء کا جہاز کہلاتا ہے۔ اونٹٍ نہایت ہی صابر جانور ہے۔ لمبے لمبے سفروں پر نکلتا ہے اور زیادہ دن بھوک و پیاس برداشت کرنے کی صلاحیت رکھتا ہے۔ عرب کے لوگ اونٹ کو بہت پسند کرتے ہیں۔ 
شاہ بہرام انصاری جیسے جیسے جشن آزادی کا دن قریب آ رہا ہے، چھوٹے بڑوں خصوصاً بچوں کا جوش و خروش بڑھتا جا رہا ہے۔ ہر گزرتے دن کے ساتھ اس سوہنی دھرتی کی سجاوٹ اور خوبصورتی میں اضافہ ہو رہا ہے۔ اپنے گلی، محلوں کو سبز ہلالی پرچموں اور رنگ برنگی جھنڈیوں سے سجاتے وقت معصوم بچوں کے چہروں کی خوشی قابلِ دید ہے۔ بازاروں میں لوگوں کی مہنگائی کے باوجود خریداری اس بات کا ثبوت ہے کہ انہیں وطن سے کتنی محبت ہے۔ گزشتہ کئی سالوں کی طرح اس مرتبہ بھی گھر میں بچوں کا زور و شور جاری تھا۔ اگست آنے میں صرف دو دن باقی تھے اور وہ سب بڑی پھرتی سے گھر کے صحن میں بندھی لڑیوں پر جھنڈیاں لگانے میں مصروف تھے۔ شدید گرمی کے باوجود وہ بہت ہمت و محبت کے ساتھ یوم آزادی منانے کی تیاری کر رہے تھے۔ جاری ہے حمزہ کے ابو نے بچوں کے پُر زور اصرار پر بہت سے جھنڈے، ڈھیر ساری جھنڈیوں کے پیکٹ، خوبصورت چمکدار بیج اور سائیکلوں پر لگانے کے لئے قومی پرچم سٹیکرز لا کر دیئے۔ سب بہن بھائیوں نے اپنے پورے ہفتے کی پاکٹ منی اکٹھی لے لی اور اس رقم سے بھی سجاوٹ کا سامان خرید لائے۔ بھیا! میں یہ جھنڈیاں لے لوں؟ حمزہ کی چھوٹی بہن علینہ نے نیچے گری ہوئیں خراب جھنڈیوں کی طرف اشارہ کرتے ہوئے پوچھا۔ ہاں لے لو حمزہ نے اس کی طرف دیکھے بغیر جواب دیا۔ دادا جان کافی دیر سے بچوں کو دیکھ رہے تھے وہ اس انتظار میں تھے کہ کب وہ فارغ ہوں اور وہ ان سے باتیں کریں لیکن بچے تھے کہ خیر کافی وقت گزرنے کے بعد انہوں نے سیف کو اپنے پاس بلا لیا۔ جی دادا جان! اس نے دوڑ کر ان کے پاس آتے ہوئے کہا۔ بیٹا! آپ صبح سے کیا کر رہے ہیں؟ انہوں نے پیار سے پوچھا تو سیف نے جواب دیا دادا جی! ہم جشن آزادی کی تیاری کر رہے ہیں۔ اتنے میں دوسرے بچے بھی ان کے پاس آ کر بیٹھ گئے۔ دادا جان نے ان سے پوچھا بیٹا! آپ کو پتہ ہے کہ ہم اگست کے دن اپنے گھروں کو کیوں سجاتے ہیں؟ علینہ نے کہا کیونکہ اس دن قائداعظم نے پاکستان بنایا تھا۔ دادا جان مخاطب ہوئے شاباش، کیا آپ کو پتہ ہے کہ مسلمانوں نے اپنا علیحدہ ملک کیوں بنایا؟ بچے خاموش رہے تو وہ بولے چلو میں آپ کو بتاتا ہوں۔ ہندوستان میں انگریز، سکھ اور ہندو مسلمانوں کو بہت تنگ کرتے تھے اور وہ ان پر ظلم و ستم کیا کرتے تھے۔ اس وقت ہمارے قومی شاعر اور مفکر علامہ اقبال نے ان کے لئے ایک الگ ملک بنانے کا خیال پیش کیا۔ تمام مسلمانوں نے ان کی حمایت کی لیکن وہ پاکستان بننے سے پہلے ہی وفات پا گئے۔ ان کی وفات کے بعد مسلمانوں کے عظیم رہنما قائداعظم نے قیام پاکستان کے لئے سخت جدوجہد کی۔ آخرکار ان کی انتھک محنت اور مسلمانوں کی دعاؤں اور کوششوں کی بدولت اگست ء کو ہمارا پیارا پاکستان معرض وجود میں آ گیا۔ یہ کہہ کر دادا جان نے بچوں کو دیکھا جو خاموشی سے ان کی باتیں سن رہے تھے۔ تھوڑی دیر بعد وہ بولے بیٹا! آپ جشن آزادی ضرور منائیں لیکن جھنڈیوں کو زمین پر اور نالیوں میں گرنے سے بچائیں۔ اس طرح ان کی بے ادبی اور بے حرمتی ہوتی ہے۔ ہمیں چاہیے کہ اپنے ملک کے لوگوں کو فائدہ پہنچائیں اور مل جل کر اتفاق سے رہیں خدا سے اپنے ملک کی ترقی اور بہتری کی دعا کریں۔ دادا جان نے اپنی بات ختم کی تو سب بچوں نے مل کر پاکستان زندہ باد کا زور دار نعرہ لگایا اور کہنے لگے دادا جی! ہم وعدہ کرتے ہیں کہ آپ کی باتوں پر عمل کریں گے اور جھنڈیوں کو خراب ہونے سے بچائیں گے۔ پھر سب بچوں نے مل کر اپنی گلی میں ایک بڑی باسکٹ لگوائی تاکہ پھٹی ہوئی جھنڈیاں اس میں ڈالی جا سکیں۔ پیارے ساتھیو! آپ بھی اس بات کا خیال رکھیں کہ قومی پرچم کی بے حرمتی نہ ہو۔ دوستوں سے لڑائی جھگڑا نہ کریں اور دل لگا کر تعلیم حاصل کریں تاکہ مستقبل میں ہمارا وطن ترقی یافتہ کہلائے۔ خدا سے دعا ہے کہ وہ ہمارے پیارے پاکستان کو ہمیشہ سلامت اور خوشحال رکھے۔ آمین 
زہرہ کنول احمدکامی میاں کو جانوروں سے بڑی محبت تھی۔ انھوں نے ایک بلی پالی ہوئی تھی۔ وہ بڑی پیاری، سفید، نرم و ملائم بالوں والی بلی تھی۔ کامی میاں ہر وقت اپنی بلی کے لاڈ اُٹھاتے رہتے۔ اتنی توجہ اور محبت پا کر بی بلی تھوڑی مغرور ہو گئی تھی۔ ایک بار کامی میاں اپنے دوستوں کے ساتھ جنگل کی سیر کو گئے۔ وہاں انھیں ایک پیارا، معصوم سا خرگوش مل گیا۔ بس پھر کیا تھا کامی میاں تو تھے ہی جانوروں کے شوقین، وہ خرگوش کو گھر لے آئے اور بڑے پیار سے پالنے لگے۔ یہ دیکھ کر بی بلی حسد کے مارے جل گئی۔ جب وہ کامی میاں کو خرگوش کے ساتھ کھیلتے اور پیار کرتے دیکھتی تو غصے سے اس کا خون کھول کر رہ جاتا۔ دل میں سوچتی کہ کیا اس کمبخت کا رنگ مجھ سے بھی زیادہ سفید ہے یا اس کے بال مجھ سے زیادہ نرم و ملائم ہیں۔ جاری ہے نہیں! یہ تو میرے سامنے کچھ بھی نہیں۔ جب کبھی کامی میاں گھر سے باہر جاتے بی بلی کو تو موقع مل جاتا۔ وہ بے چارے خرگوش کو ڈرانے کے لئے خوب غراتی اور اپنے تیز ناخنوں سے اس پر حملہ کرنے کی کوشش کرتی۔ ایسے میں خرگوش کونے کھدرے میں چھپ کر اپنی جان بچاتا۔ اس کا ننھا سا دل خوف سے کانپ اُٹھتا۔ ایک بار سخت گرمیوں کا موسم تھا۔ تیز چلچلاتی دھوپ نے سب کو نڈھال کیا ہوا تھا۔ سب گھر والے اپنے اپنے کمروں میں دوپہر کے کھانے کے بعد سو رہے تھے۔ میاں خرگوش بی بلی کے ڈر سے صحن میں بنی دوچھتی پر کاٹھ کباڑ میں چھپے سو رہے تھے اور بلی صاحبہ صحن میں آرام فرما رہی تھیں۔ ہر طرف ہو کا سا عالم تھا۔ اچانک گلی میں کھلنے والا صحن کا دروازہ زور دار آواز کے ساتھ کھلا اور ایک موٹا تازہ سیاہ رنگ کا کتا اپنی سرخ زبان لٹکائے گرمی سے ہانپتا ہوا اندر گھس آیا۔ بی بلی ہڑبڑا کر اُٹھی اور کتے کو دیکھتے ہی اس کی روح فنا ہو گئی۔ کتے کی نظر جب بلی پر پڑی تو وہ بلی کی جانب بڑھا۔ بلی نے ڈر کے مارے ہلکی سی آواز نکالی۔ دوچھتی پر سوئے ہوئے خرگوش کی آنکھ کھل گئی۔ اس نے نیچے جھانکا اور سارا ماجرہ دیکھ کر اس کا ننھا سا دل حلق میں آ گیا۔ کتا غراتا ہوا بلی کی جانب بڑھا۔ یہ منظر دیکھ کر خرگوش کے دل میں خیال آیا کہ چلو اچھا ہے، آج بلی بیگم کو مزہ آ جائے گا۔ کتنا جلتی تھی مجھ سے ہر وقت میرے سکون کی دشمن بنی رہتی تھی۔ آج اسے پتا چل جائے گا، مگر پھر اچانک اس کی نیک فطرت نے اس کے دل کو سمجھایا کہ چلو جیسی بھی ہے، میری ساتھی ہے۔ مجھے اس کی مدد کرنی چاہیے۔ یہ سوچ کر خرگوش نے آس پاس نظر دوڑائی تو اسے آٹے کا خالی کنستر نظر آیا۔ خرگوش میاں نے پورا زور لگا کر کنستر کو دھکیلا اور دوچھتی سے نیچے پھینک دیا۔ کنستر دھڑام دھڑام کی زور دار آوازوں کے ساتھ سیدھا کتے پر آ گرا۔ کتا اس اچانک مصیبت سے ایسا بدحواس ہوا کہ بوکھلا کر بھاگ کھڑا ہوا۔ تب بلی کی نگاہ اوپر دوچھتی پر بیٹھے خرگوش پر پڑی تو اس پر گھڑوں پانی پڑ گیا۔ خرگوش کے ساتھ اسے اپنے بُرے سلوک کا شدت سے احساس ہوا اور اس نے خرگوش سے معافی مانگ لی۔ اس کے بعد دونوں میں بڑی پکی دوستی ہو گئی۔ 
ایمن سلیمیہ سنہ ء ہے۔ کرہِ ارض پر قابلِ استعمال پانی کی شدید کمی ہو گئی ہے۔ ہر شہری کے لئے پانی کا کوٹہ مقرر ہے۔ استعمال شدہ پانی کو دوبارہ استعمال کے قابل بنایا جا رہا ہے۔ پینے کے لئے پانی کی بوتلیں دکان سے خریدنی پڑتی ہیں۔ بزرگ ہمیں اپنے دور کے حالات بتاتے تھے، جنھیں سن کر ہم دنگ رہ جاتے تھے۔ ایک دن دادا نے ہمیں بتایا ء میں جب میں بیس سال کا تھا۔ تب زیرِ زمیں لائنوں کے ذریعے ہمیں بے حساب پانی ملا کرتا تھا۔ کہیں ڈھیروں پانی سے گاڑیاں دُھل رہی ہوتیں، تو کہیں لوگ اپنے بڑے بڑے لان میں پائپوں کے ذریعے پانی ڈال رہے ہوتے۔ بچے ایک دوسرے پر پانی کی بوتلیں خالی کر کے خوش ہوتے تھے۔ لوگ پانی کا نل کھلا چھوڑ کر دوسرے کاموں میں لگ جاتے تھے۔ جاری ہے کسی نے بچوں کو سوئمنگ پول بنا کر دے دیا تو بچے بے دردی سے پانی اُچھال اُچھال کر برباد کرتے تھے۔ کپڑے، برتن دھو رہے ہیں تو مستقل نل کھلا ہوا ہے اور پانی گھروں سے نکل کر گلیوں میں سڑکوں پر بہتا تھا، جس سے کیچڑ ہو جاتی تھی۔ ایشا اور عکاشہ حیرت سے منہ کھولے سن رہی تھیں۔ دادا نے پھر کہا ہمارے زمانے میں کوئی نہانے گیا تو دیر تک پانی بہنے کی آوازیں آتی رہتی تھیں۔ گرمیوں کے دنوں میں تین تین، چار چار بار شاور سے لوگ نہاتے تھے۔ ایشا اور عکاشہ سوچ رہی تھیں کہ اب تو پینے کا پانی بھی فی فرد کے حساب سے بہت کم ملتا تھا اور وہ بھی بچا بچا کر دھیان سے پینا پڑتا تھا، جبکہ حکیم اور ڈاکٹر کہتے ہیں کہ پانی زیادہ پینا چاہیے، جس سے گھر کا خرچ بڑھ جاتا ہے۔ یہ سب دیکھ کر دونوں ٹھنڈی آہیں بھر رہی تھیں کہ ان کو تو ہفتے میں ایک دن وہ بھی بہت تھوڑا سا پانی نہانے کو ملتا ہے۔ اب لڑکیوں کو بال لمبے رکھنے کی اجازت بھی نہیں ہے، کیونکہ لمبے بال دھونے کے لئے پانی زیادہ درکار ہو گا۔ ایشا حسرت سے لمبے بالوں والی لڑکیوں کے بارے میں سوچ رہی تھی۔ دادا نے بتایا یہ تو پانی کا حال تھا، گیس بھی پورا دن اور رات میسر تھی۔ گیزر کی ضرورت ہو نہ ہو دن رات جلتا رہتا تھا۔ اللہ کی نعمتوں کو ضائع کرنے کی یہ سزا ہے، جو ہمیں اب مل رہی ہے۔ ایشا اور عکاشہ دونوں کا دل چاہ رہا تھا کہ کاش وہ بھی اسی دور میں ہوتے اور سب کو بتاتے کہ پانی کتنی بڑی نعمت ہے۔ آج ہم پانی احتیاط سے استعمال کریں گے تو مستقبل میں بھی ہمیں پانی دستیاب ہو گا، ورنہ زندگی انتہائی دشوار ہو گی۔ 
نیما گل میمن چھٹی کا دن تھا، شکیل صاحب سبزی لینے نکلے، سامنے پڑوسی کا لڑکا کامی کھڑا تھا۔ چچا جی! آپ سے ایک کام ہے۔ ہاں بولو۔ وہ رک کر بولے۔ چچا جی! دوسرے شہر میں ہمارے ایک عزیز کا انتقال ہو گیا ہے۔ کچھ دیر میں ہمیں گھر سے نکلنا ہے۔ میں اپنی پالتو بلی کو وہاں نہیں لے جا سکتا۔ شکیل صاحب کا دھیان اب اس کی گود میں موجود عمدہ نسل اور چھوٹے قد کی نہایت خوبصورت سفید بلی پر گیا۔ کامی کو اکثر انھوں نے اس بلی کے ساتھ سیر کے لئے جاتے دیکھا تھا۔ آپ مجھ پہ ایک احسان کریں گے! میری پالتو بلی کو بس ایک دن کے لئے اپنے گھر میں رکھ لیں۔ میں کل صبح یہاں پہنچتے ہی اسے لے جاؤں گا۔ ہاں ہاں۔ شکیل صاحب بڑے خوش اخلاق انسان تھے اور یہ تو پڑوس کا معاملہ تھا۔ جاری ہے کامی نے فوراً بلی انھیں پکڑا بھی دی۔ یہ لیں چچا جان! یہ اس کا مخصوص کھانا ہوتا ہے۔ یہ عام کھانا نہیں کھاتی۔ کامی نے انھیں ایک پیکٹ پکڑا دیا۔ دیکھیے اس کو باہر بالکل نہ جانے دیجیے گا۔ بس ذرا اُچھل کود زیادہ ہے اس میںاچھا میں چلتا ہوں۔ کامی کے جانے کے بعد وہ تھکے تھکے انداز میں واپس لوٹے۔ اے ہے یہ بلی کیوں اُٹھا لائے؟ دادی جان کو بلیاں پسند نہیں تھیں۔ ابو! کتنی پیاری ہے۔ چھوٹی کشمالہ کو نیلی آنکھوں والی خاص نسل کی چھوٹی سی بلی بہت پسند آئی۔ وہ بلیوں کی اس نسل سے تھی جس کے جسم پہ بال زیادہ ہوتے ہیں اور نرم ملائم ہوتے ہیں۔ ان بلیوں کا قد چھوٹا ہوتا ہے اور دور سے یہ کھلونے جیسی لگتی ہیں۔ ابو! یہ بلی کہاں سے ملی؟ دس سالہ اکبر نے بھی اشتیاق سے بلی کو گود میں لینا چاہا، مگر وہ چھلانگ مار کر شکیل صاحب کے ہاتھوں سے نکل گئی۔ یہ پڑوس والے کامی کی بلی ہے۔ شکیل میاں بے چارگی سے بولے۔ آپ کو سبزی، گوشت لانے بھیجا تھا، آپ بلی لے آئے؟ بیگم نے باورچی خانے سے ہی سب سن لیا تھا۔ بھئی، دراصل پڑوس کے لوگ رشتے داروں کے یہاں کسی کے انتقال پر گئے ہیں، پالتو بلی ساتھ لے جانا مناسب نہیں لگا، اس لئے ایک دن اس کی دیکھ بھال کے لئے ہمارے یہاں چھوڑ گئے ہیں، مجھے منع کرنا مناسب نہ لگا۔ بلی کبھی ایک سوفے کے نیچے تو کبھی دوسرے سوفے کے نیچے چھپ رہی تھی اور کشمالہ اور اکبر اس کے پیچھے لگے ہوئے تھے۔ تب ہی بلی نے کشمالہ اور اکبر سے بچ کر چھلانگ لگا دی اور دادی کی گود میں آ گئی۔ اے ہے ہے۔ دادی کی دہشت سے چیخیں نکل گئیں ارے ہٹاؤ اس نگوڑی کو۔ دادی نے ایک ہاتھ مارا۔ بلی نیچے فرش پہ گری اور میز کے نیچے چھپ گئی۔ اماں! حد کرتی ہیں آپ اس طرح تو نہ ماریں۔ شکیل صاحب کو بلی کی جان کی فکر پڑ گئی۔ دادی! آپ بلی سے ڈرتی ہیں؟ بچے ہنسنے لگے۔ ارے پرائی بلی ہے۔ امانت ہے کسی کی۔ نہ پریشان کرو بے چاری کو۔ بیگم سلطانہ کچن سے نکل آئیں۔ ارے تم سب لوگوں کو بلی کی پڑی ہے، ادھر میری جان نکلنے ہی والی تھی۔ دادی کی دوہائی ختم نہیں ہو رہی تھی۔ اچھی نسل کی بلی لگتی ہے۔ کامی نے باہر سے منگوائی ہو گی۔ اگر اس کو کچھ ہو گیا تو ہزاروں روپے کی رقم دینی پڑے گی۔ شکیل صاحب کو فکر لگ گئی۔ تو آپ لے کر کیوں آ گئے؟ سلطانہ بیگم نے کہا بے وجہ کی ہمدردیاں کرنی ہوتی ہیں آپ کو سب کے ساتھ۔ ارے بلی کہاں گئی؟ اکبر کو خیال آیا۔ انھوں نے یہاں وہاں، تمام سوفوں اور میزوں کے نیچے دیکھ لیا۔ ہو گی یہیں کہیں۔ دادی نے بیزاری سے کہا۔ اکبر! تم ذرا باہر کا گیٹ بند تو کر آؤ، کہیں بلی باہر ہی نہ نکل جائے۔ سلطانہ بیگم نے اکبر کو باہر بھیجا۔ ارے بیگم! یہ اندرونی دروازہ تو بند ہی ہے۔ شکیل صاحب نے پریشانی سے کہا۔ ہاں تو یہیں کہیں ہو گی، کسی کمرے میں چلی گئی ہو گی۔ سلطانہ بیگم اتنا کہہ کر کھانا پکانے واپس باورچی خانے میں چلی گئیں۔ اکبر باہر کا گیٹ دیکھ آیا۔ وہ بند ہی تھا۔ اندر آتے ہوئے اس نے اندرونی دروازہ بھی بند کر دیا۔ اکبر! بلی نہیں مل رہی۔ شکیل میاں پریشانی سے بولے۔ سب یہاں وہاں بلی کو ڈھونڈ رہے تھے۔ کہیں میرے کمرے میں نہ چلی گئی ہو۔ اکبر اپنے کمرے میں گیا اور سارا کمرہ چھان لیا۔ ابو! میرے کمرے میں تو نہیں۔ باہر آ کر اس نے بتایا۔ میرے کمرے میں بھی نہیں۔ شکیل صاحب پریشانی سے بولے کسی کی امانت تھی اور آتے ہی گم ہو گئی۔ پریشانی کی بات تو تھی۔ سب ہی گھر میں یہاں وہاں تلاش کر رہے تھے۔ شکیل میاں چھت پہ بھی دیکھ آئے۔ سمجھ میں نہیں آ رہا تھا کہ بلی گم کہاں ہو گئی۔ بلی تھی کوئی کبوتر تو تھا نہیں کہ تم لوگ اوپر کی منزل پہ بھی تلاش کر رہے ہو۔ دادی نے کہا۔ سلطانہ بیگم نے باورچی خانے کا جائزہ بھی لے لیا۔ کشمالہ نے فرج بھی کھول کر دیکھ لیا، مگر بلی تو ایسے غائب تھی جیسے گدھے کے سر سے سینگ۔ جاؤ اکبر! تم ذرا باغ میں دیکھ آؤ کسی جھاڑی میں نہ چھپی بیٹھی ہو۔ شکیل صاحب بولے۔ مگر ابو! یہ اندرونی دروازہ تو بند ہی ہے۔ ایک دو بار ابھی ہم نے کھولا بھی تو ہے۔ کیا پتا نظر بچا کے نکل گئی ہو۔ شکیل صاحب بولے۔ اکبر باغ میں آیا تو سامنے سے ریحان بھائی گیٹ کھول کر اندر داخل ہو رہے تھے۔ ریحان بھائی! وہ گم ہو گئی ہے! اکبر فکر مندی سے بولا۔ ہیںہیںکیا کہہ رہے ہو، دُم کھو گئی ہے! ریحان بھائی کو غصہ آ گیا ابو بازار سے آئیں تو ان سے پوچھوں گا۔ ابو بازار گئے ہی نہیں، وہ بھی ڈھونڈ رہے ہیں۔ اکبر بولا۔ ریحان اندر آیا تو اسے سارا ماجرا پتا چلا۔ کامی اور سارے گھر والے تو ابھی میرے سامنے نکلے ہیں۔ ریحان نے بتایا۔ غضب ہو گیا۔ شکیل صاحب نے سر پکڑ لیا وہ کوئی عام بلی نہیں تھی، بڑی خاص نسل کی تھی۔ مجھے ہزاروں روپے دینے پڑیں گے۔ میں ابھی باہر جا کر اس کو تلاش کرتا ہوں۔ وہ پریشانی کے عالم میں باہر نکلے۔ سڑک پر بلی کو تلاش کیا۔ شکیل صاحب ادھر سے مایوس ہو کر بلی کو تلاش کرتے ہوئے آگے بڑھے۔ سڑک پہ یہاں وہاں دھیان سے تلاش کرتے وہ گلی کے سِرے پر پہنچ گئے، جہاں زبیر بھائی گوشت والے کی دکان تھی۔ اوہ بلی یہاں ہو گی۔ شکیل میاں تیزی سے ان کے پاس پہنچے۔ زبیر میاں! بلی دیکھی ہے؟ بالکل دیکھی ہے۔ وہ پہلے ہی بلیوں کے ستائے ہوئے تھے۔ ابھی میرے سامنے سے تین بار بوٹی اُٹھا کے بھاگی ہے، کئی روز سے اس نے تنگ کر رکھا ہے۔ زبیر بھائی! میں کسی خاص بلی کو ڈھونڈ رہا ہوں۔ وہ بہت خوبصورت اور چھوٹی سی ہے۔ ادھر بھی سب بلیاں خوبصورت ہی ہیں۔ زبیر بھائی نے اشارہ کیا۔ واقعی نیچے آس پاس چار پانچ بلیاں ٹہل رہی تھیں۔ شکیل صاحب نے دھیان سے دیکھا۔ زبیر بھائی! کوئی اور اجنبی، چھوٹی سفید بلی آپ کے پاس آئے تو اسے پکڑ کر مجھے اطلاع لازمی دینا۔ تصویر دکھا دو۔ میری دکان پہ صبح سے شام تک گاہک کم اور بلیاں زیادہ آتی ہیں۔ پہچان کر دبوچ لوں گا اور آپ کو اطلاع کر دوں گا۔ زبیر میاں بولے۔ تصویر ہی تو نہیں ہے۔ وہ تھکے تھکے گھر لوٹ گئے۔ صبح سے رات ہو گئی، مگر بلی نہ ملی۔ پتا نہیں کتنی مہنگی تھی۔ شکیل صاحب کو رہ رہ کر ہول اُٹھ رہے تھے۔ کس نے کہا تھا، پڑوس کی بلی اُٹھا لاؤ۔ ضرورت سے زیادہ خوش اخلاقی میں بھی تو نقصان ہو جاتا ہے۔ دادی اماں بولیں۔ دوسرے دن صبح کامی اور اس کے گھر والے لوٹ آئے۔ شکیل صاحب کی ہمت نہیں ہو رہی تھی کہ کامی کا سامنا کرنے کی، کس منہ سے بتاتے کہ تم نے جو امانت رکھوائی تھی وہ ہم سے کھو گئی، مگر بتانا بھی تو ضروری تھا۔ وہ کامی کی طرف آئے۔ وہ گاڑی میں سے سامان نکال رہا تھا اور اس کی گود میں ہو بہو ویسی ہی بلی تھی۔ ارےیہ تمہارے پاس دوسری بھی ہے؟ شکیل صاحب حیرت سے بولے۔ نہیں چچا جان! یہ ایک ہی ہے۔ کامی ہنس کر بولا دراصل کل ہم لوگ نکل ہی رہے تھے کہ یہ دوڑ کر میرے پاس آ گئی۔ میں اس کو لے کر ہی روانہ ہو گیا تھا۔ مگر یہ نکلی کیسے؟ گیٹ تو بند تھا ہمارا۔ چھوٹی سی تو ہے، گرل کے کسی سوراخ میں سے نکل آئی ہو گی۔ کامی بے فکری سے بولا۔ بڑی بے ہودہ بلی ہے بھئی۔ یہ جملہ وہ کہنا چاہتے تھے، مگر چپ رہے۔ 
سید اسد احمد کاشف پانچویں جماعت میں پڑھتا تھا۔ اسے پتنگ اُڑانے کا بہت شوق تھا۔ ایک دن اس نے راستے میں ایک موٹر سائیکل سوار کو گرا ہوا دیکھا۔ وہ شدید زخمی تھا۔ دراصل کچھ بچے پتنگ اُڑا رہے تھے اور پتنگ کا دھاگا مانجھا اس کی گردن میں پھنس گیا تھا، جس کی وجہ سے گردن پر کٹ لگ گیا تھا۔ لوگ اس کی گردن میں پھنسا ہوا دھاگا نکال رہے تھے اور وہ بے چارہ درد سے کراہ رہا تھا۔ یہ منظر دیکھ کر کاشف کو پتنگ اُڑانے والوں پر بہت غصہ آیا اور اس نے خود بھی پتنگ نہ اُڑانے کا عزم کر لیا۔ اس دن سے کاشف نے پتنگ اُڑانی بالکل چھوڑ دی۔ ایک دن اس کے ابو نے پوچھا بیٹا! کیا بات ہے، تم نے آج کل پتنگ اُڑانی بالکل چھوڑ دی ہے۔ کیا کسی سے کوئی جھگڑا وغیرہ ہوا ہے؟ کاشف نے وجہ بتائی۔ جاری ہے یہ سن کر کاشف کے ابو بہت خوش ہوئے پھر انھوں نے کہا بیٹا! پتنگ اُڑانا کوئی بُرا کھیل نہیں۔ اگر دوسروں کا بھی خیال رکھا جائے۔ پتنگ اُڑانے کی جگہ بالکل مناسب اور الگ تھلگ ہونی چاہیے تاکہ کوئی حادثہ نہ ہو۔ یہ سن کر کاشف نے پوچھا ابو! ایسی جگہ کونسی ہو گی؟ ابو نے مسکرا کر کہا میدان میں اور کہاں۔ بس اس دن کے بعد سے جب بھی ابو کو وقت ملتا وہ کاشف کو اپنے ساتھ گاؤں سے کچھ قریب ہی میدان میں لے جاتے جہاں وہ خوب پتنگ اُڑاتا۔ وہاں آمد و رفت نہ ہونے کی وجہ سے حادثے کا امکان بھی نہیں تھا۔ 
چوہدری یاسروکی صبح صبح نہا کر قریباً سات بجے میں ایجنسی پر پہنچا اور اپنے کام میں مشغول ہو گیا دس بجے کے قریب ڈاکیا آیا اور ایک لیٹر میرے ہاتھ میں دے کر چلتا بنا لیٹر کھول کر پڑھا تو کسی عورت کو ہم کلام پایا جس نے لکھا تھا کہ السلام علیکم! بیٹا میں ایک ریڈر ہوں یعنی سچی کہانیاں ریڈر ہاں تو بیٹا سنا ہے کہ آپ لوگوں کا دکھ درد لکھتے ہوتو میں نے سوچا کیوں نا ہم بھی کچھ آپ کو دیں یعنی کوئی اسٹوری جسے لوگ پڑھیں اور ہما را دکھ بھی کم ہو بات لمبی ہے۔ خیر مختصر کہ اگلے ہی دن اس عورت نے اپنی اسٹوری ارسال کی جس کی تحریر کچھ یوں الفاظ میں بیان تھی ۔ یوں تو میرے والدین میں کبھی نہ بنی لیکن ہمارے گھر کا سب سے بڑا المیہ یہ تھا کہ یہاں لڑکوں کو فوقیت دی جاتی جبکہ بیٹیوں سے دور جاہلیت والاسلوک کیا جاتا تھا۔ جاری ہے یوں لڑکی ہونے کی وجہ سے اس امتیازی سلوک نے مجھے بالکل ہلا کر رکھ دیا۔ سوچوں کی اس اذیت بھری زندگی نے میری روح کے تار جھنجھوڑ ڈالے تھے سوچتی رہتی تھی کہ ہمارے گھر کا ماحول دوسرے گھروں جیسا کیوں نہیں ہے ۔ ہمیں بھائیوں جیسی اہمیت کیوں نہیں ملتی۔ کاش میں نے اس گھر میں جنم نہ لیا ہوتا کہ جہاں والدین نے کبھی ہم پر توجہ نہ دی۔ وہ پیار نہ دیا جس کی خاص طور پربچیوں کو ضرورت ہوتی ہے ۔ ہمیں ساتھ لے کر کہیں نہ جاتے اور نہ کسی سے ملنے دیتے۔ رشتے دار آتے اور ہم دور سے انہیں دیکھتےوہ بڑوں سے مل کر چلے جاتے ۔ گھر میں ایک خاص قسم کا تناؤ رہتا تھا میری والدہ کو شوق تھا کہ ان کے بچے پڑھ لکھ جائیں کیونکہ ان کو خود تعلیم حاصل کرنے کا موقع نہ ملا تھا۔ سسرال میں سبھی پڑھے لکھے تھے۔ ان کے سامنے یہ احساس کمتری کا شکار رہتی تھیں اور جاہل ان پڑھ ہونے کے طعنے سننے پڑتے تھے ۔ تبھی چاہتی تھیں کہ ان کی اولاد میں یہ کمی نہ رہے۔ کوئی ان کو ان پڑھ اور جاہل نہ کہے۔ جس گھر کا ماحول پر سکون نہ ہو وہاں بچے اپنی ٹوٹی پھوٹی اور مسخ شدہ شخصیت کے ساتھ کس طرح ساتھی طلب علموں کے ہمراہ قدم سے قدم ملا کر چل سکتے ہیں حالانکہ میں ذہن تھیں اور محنت بھی خوب کرتی تھی لیکن جب امتحانی پرچہ حل کرنے بیٹھتی تو دل دھڑ کنے لگتا۔ آنکھوں کے سامنے اندھیرا چھا جاتا اور میں ایک لفظ بھی نہ لکھ پاتی ۔ بالآخر والد صاحب کو توجہ دینی پڑی انہوں نے سمجھ لیا کہ مجھے پڑھائی میں مدد کی اشد ضرورت ہے ۔ ورنہ کبھی نہ پڑھ سکوں گی۔ انہوں نے اس ٹیوٹرسے بات کی جو روزشام کو میرے بھائیوں کو پڑھانے آیا کرتا تھا ۔ اس نے کہا۔ ٹھیک ہے آپ کے لڑکوں کو پڑھانے کے بعد میں آپ کی بیٹی کو بھی پڑھا دیا کروں گا۔ میری ضرورت ان دنوں ٹیوٹر سے زیادہ کسی ایسی ہستی کی تھی جو میری ٹوٹی ہوئی شخصیت کو سہارا دے ۔ میری روح محبت بھرے سلوک کی پیاسی تھی ۔ استاد ہمارے گھریلو ماحول کو سمجھ چکے تھے۔ ان کا نام بلند بخت تھا۔ بخت صاحب نوجوان آدمی تھے حال ہی میں فارغ التحصیل ہو چکے تھے اور ملازمت کی تلاش میں تھے۔ اس دوران ٹیوشن پڑھاتے تھے ۔ انہوں نے مجھے بہت پیاروتوجہ سے پڑھانا شروع کر دیا۔ اُن کی بھر پورتوجہ کے باعث میں نہ صرف پڑھائی میں دلچسپی لینے لگی بلکہ ان کی ذات بھی میرے لیے دلچسپی کا مرکز بن گئی اور یوں ہم چاہت کی منزلوں سے آگے نکل گئے۔ بخت بہ ظاہر شرافت کا نمونہ تھے اور ان کے نیک چلن ہونے کے ہمارے گھر میں چرچے تھے۔ گھر کا ہر فرد اُن کی نیک نفسی اور اچھے اخلاق کے گن گاتا تھا۔ اس امر کی گھروالوں کو مطلق خبر نہ تھی کہ میں اسکول سے چھٹی ہو جانے کے بعدکچھ وقت اپنے ٹیوٹر کے ساتھ گھر سے باہرگزارتی ہوں۔ ہم اکثر ایک قریبی ریسٹورنٹ کے فیملی روم میں جابیٹھتے اور تھوڑی دیر بات چیت کرلیا کرتے۔ اس دوران چائے یا کافی ہم دونوں کا موڈ مزید خوشگواربنادیتی۔ بخت نے مجھ سے وعدہ کیا تھاکہ جو نہی ان کو ملازمت مل جائے گی وہ مجھ سے شادی کرلیں گے۔ انہوں نے کہا۔ تمہارے والد مجھے پسند کرتے ہیں اورمجھے یقین ہے کہ وہ تمہارارشتہ مجھے دے دیں گے۔ اس بات پر میں نے بھی یقین کیا کیونکہ والد صاحب بلند بخت کو اس قدر پسند کرتے تھے کہ ہر وقت اُن کی تعریف کرتے رہتے تھے میری والدہ سے کہتے۔ ایسے لائق بیٹے نصیب والوں کے ہوتے ہیں۔ ابا ان کی ملازمت کی کوشش بھی کرتے رہتے تھے۔ انہوں نے اس بارے میں اپنے کئی دوستوں سے کہہ دیا تھا۔ وقت گزرتا گیا اور میں بخت کو اپنا سب کچھ سمجھنے لگی۔ میٹرک پاس کیا تو سب سے زیادہ بخت کو خوشی ہوئی ۔ میرے والدین کا کہنا تھا کہ یہ سب بخت کی محنت کا نتیجہ ہے ورنہ کبریٰ نے کب پاس ہونا تھا۔ جب بخت پاس ہونے کی خوشی میں میرے لیے کتابوں کا تحفہ لائے تو میں نے انہیں وعدہ یاد دلایا۔ وہ بولے۔ میری ہمت نہیں پڑتی ایسی بات تمہارے والدین سے کرنے کی تم خود ہی ان کو گوش گزار کرد کہ میں تم سے شادی کے لیے والدہ کو لانے کا آرزو مند ہوں۔ وہ سمجھے کہ بھلالڑکی ہو کہ یہ کیسے والدین سے رشتے کی بات کر سکتی ہے لیکن میں اپنے جذبے میں سچی تھی بہن کی مدد لی اور یہ بات عظمیٰ کے ذریعے والدہ تک پہنچادی۔ اب جو بلند بخت آئے امی جان نے بلا جھجک سیدھے سبھاؤکہہ دیا۔ بیٹااگر تم کبریٰ سے شادی کے آرزومند ہوتو رشتے کے لیے اپنے والدین کو لے کر آؤ۔ یہ سن کر وہ گھبرا گئے شاید وہ یہ سننے کے لیے تیار نہ تھے۔ سٹپٹا کررہ گئے۔ تبھی ابو آگئے۔ والدہ نے فوراً معاملہ کھول دیا۔ کبریٰ کے ابا دیکھو بلند بخت کیا چاہ رہا ہے یہ آپ کی فرزندی میں آنے کے خواب دیکھ رہا ہے۔ فرزندی میں آنا تو اچھی بات ہے ہم اسے بیٹا سمجھ کر ہی گھر کے اندر بٹھاتے ہیں بیٹا سمجھ کر گلے سے بھی لگا سکتے ہیں ۔ بیٹیوں کا فرض ہر ماں باپ کو ادا کرنا ہوتا ہے بلند بخت کو بیٹا بنانے میں کوئی حرض نہیں۔ وہ سر جھکائے سنتا گیا۔ تبھی اماں نے کہا۔ بیٹا اگر ایسی بات ہے تو اپنی والدہ کو میری پاس بھیجنا۔ اب سارے بہن بھائی بخت صاحب سے پوچھتے تھے کہ کب آرہی ہیں آپ کی امی وہ کبھی آج کل آج کل کرنے لگتا کبھی سر جھکا لیتا۔ ایک دن اتفاق سے بازار میں اپنی والدہ کے ہمراہ ان کی دوائیں خرید رہا تھا کہ اسی اسٹور پر ہماری اماں بھی آپہنچیں۔ بخت کو دیکھا فوراً آگے بڑھیں۔ بیٹاتم یہاںپھر ان کی والدہ کی طرف دیکھا۔ یہ میرا بیٹا ہے بہن دوائیں خریدنی تھیں اور آپ کون ہیں؟ اماں نے اپنا تعارف کروایا اور سوال کیا۔ آپ کب آرہی ہیں ہمارے گھربلند بخت نے بتایا تھا کہ جلد آنے والی ہیں۔ خاتون کچھ نہ سمجھیں۔ اپنا پتا بتادیں کسی دن آجاؤں گی۔ تب اماں نے پتا سمجھا دیا۔ ایک دن وہ اپنی بیٹی کے ہمراہ آگئیں میری ماں نے جتلایا کہ آپ لوگوں کا بڑا انتظار تھا کیونکہ بخت ہمارے ہاں رشتہ کرنا چاہتا ہے اور آپ کو لانے کی بات کی تھی اس نے وہ بولیں۔ بہن جس میں اُس کی خوشی اور جیسے آپ راضی مجھے تو کوئی اعتراض نہیں آپ اچھے لوگ ہیں تبھی اُس نے ایسا کہا ہو گا یوں بھی ہمیں بچوں کی خوشی عزیز رکھنی چاہیے ہم تو بلند بخت کی خوشی میں خوش ہیں۔ یوں دونوں خواتین نے آپس میں چند ملاقاتوں اور بات چیت کے بعد منگنی کا اعلان کر دیا۔ بخت کی والدہ نے مجھے دیکھتے ہی پسند کرلیا، گمان بھی نہ تھا کہ بخت نے اپنی ماں سے میری بارے میں ذکر تک نہیں کیا ہے۔ غالباً وہ یہی سمجھ رہا تھا کہ وہ مجھے خاصے دنوں تک بے وقوف بناتا رہے گا کہ ماں باپ اس رشتے پر ابھی نہیں مان رہے اور میں انہیں منانے میں لگا ہوں۔ ان کی والدہ ویسے ہی آگئیں کہ جس گھر میں بیٹا ٹیوشن پڑھانے جاتا ہے ان لوگوں سے ملوں کہ کہاں اور کن لوگوں کے گھر جاتا ہے ۔ ہم سے ملیں تو مطمئن ہو گئیں اور ہم انہیں پسند آگئے۔ خوش ہوئیں رشتے کی فکر میں تھیں بیٹھے بٹھائے رشتہ بھی مل گیا۔ انہوں نے سمجھا کہ بیٹے نے لڑکی پسند کی ہوئی ہے تو بلند بخت کی خوشی پوری کردوں۔ میرے اور اُس کے والدین خوشی خوشی میرے اور بلند بخت کے رشتے پر راضی ہو گئے تھےبخت کو ہوش آیا کہ ارے یہ کیا ہو گیا مجھے پتا نہ چلا اور وہ مجھے بے وقوف بنا رہا تھا اور دلاسے دے رہا تھا۔ فی الحال اس کا شادی کا ارادہ ہی نہیں تھا مگر رشتہ طے کر لینے میں ہمارے والدین نے قباحت نہ سمجھی اور یوں بری طرح جکڑا گیا۔ جب اُن کی والدہ نے ہمارے گھر آنا جانا شروع کیا اور منگنی کا معاملہ طے کر لیا تو وہ اپنی والدہ سے لڑا۔ آپ نے کیوں اتنی جلدی رشتہ پکاکر دیا۔ مجھ سے توپوچھ لیا ہوتا۔ ماں نے جواب دیا۔ ان کی لڑکی سے محبت کا چکر چلا کر تم نے شریفوں کا کام نہیں کیا۔ ایسی معصوم لڑکی کو فریب دینے کی سوچ رہے تھے تویہ فریب خود تمہارے لیے جال ثابت ہوا ہے ۔ تم نے لڑکی سے کیوں شادی کا جھوٹا وعدہ کیا تھا اب اپنا وعدہ پورا کرو۔ بالآخر بڑی مشکلوں سے والدین نے دباؤ ڈال کر شادی کی تاریخ طے کر دی۔ ہمارے گھر شادی کی تیاریاں شروع ہو گئیں جس روز شادی تھی اس سے دور وز پہلے میری بڑی بہن پنڈی سے آئیں ۔ جب بھائی اس کو لینے اسٹیشن گیا تو بخت کو وہاں پایا۔ وہ پنڈی کا ٹکٹ لے رہا تھا۔ بھائی نے پوچھا۔ آپ یہاں کس کا ٹکٹ لینے آئے ہیں ؟ اُس نے بتایا۔ اپناایک دوست کے ساتھ پنڈی اور پھر مری جاناہے۔ لیکن پرسوں تو آپ کی شادی ہے۔ مجھے تو خبر نہیں ہے ۔ بھائی نے سمجھا مذاق کررہے ہیں۔ وہ گھر آئے اور بتایا کہ اسٹیشن پر بخت بھائی ٹکٹ لے رہے تھے وہ دوستوں کے ہمراہ مری جارہے ہیں میرے گھر والوں نے بھی یہی کہا۔ تم سے مذاقاً کہا ہو گا۔ شام کو اماں اُن کے گھر گئیں شادی کے بارے میں کچھ بات کرنی تھی۔ پتا چلا کہ وہ تو واقعی مری چلا گیاہے اس کے والدین پریشان نظر آرہے تھے۔ انہوں نے بہانہ بنایا کہ اس نے کافی دنوں سے ملازمت کے لئے درخواست دے رکھی تھی اور اتفاق کہ آج ہی کال ملی ہے۔ ملازمت پر اُسے بلا لیا گیا ہے لہٰذا اب شادی کی تاریخ کچھ آگے کرلیں۔ میرے والدین پریشان ہو گئے کہ اب شادی کی تاریخ کیسی بدلی جاسکتی ہے ۔ دعوے نامے بھجوائے جا چکے ہیں اور رشتے دار دوسرے شہروں سے آنا شروع ہو گئے ہیں۔ ان سے کیا کہیں گے۔ جو بھی ہو مگر جب دولہا نہ ہوتو شادی کیسے ہو سکتی ہے تاریخ بدلنا بھی ایک امر مجبوری تھا۔ بالآخر بھاگم بھاگ ہر ایک کو اطلاع کرنا پری کہ ناگزیروجہ کی بنا پر شادی کی تاریخ آگے کردی گئی ہے۔ کہیں ٹیلی فون کیا کہیں ٹیلی گرام دیا جو مہمان آچکے تھے ان سے معذرت کر لی گئی۔ ان دنوں سیل فون کا رواج نہ تھا۔ ہرکسی کے گھر ٹیلی فون کی سہولت نہ تھی۔ میرے والدین بہت بڑے امتحان میں پر گئے۔ برادری کو سنبھالنا ایک آزمائش سے کم نہ تھا۔ بخت کا انتظار ہونے لگا ایک ماہ گزر گیا وہ نہ لوٹا۔ شادی کی تاریخ بھی بدلی گئی خبر نہ تھی کہ کس محکمے میں نوکری ملی ہے کہ کوئی خبر لینے جاتا اور اس کے دل کی مرضی کسی پر عیاں نہ تھی وہ دراصل شادی نہیں کرنا چاہتا تھا اپنے والدین تک کو اس نے اس بات کی ہوانہ لگنے دی کہ شادی سے بچنے کے لیے وہ یہ ڈرامے کر رہا ہے ۔ اور اس کی وجہ ایک دوسری لڑکی ہے۔ اب میرے والدین پچھتانے لگے کہ ہم نے ناحق جلد بازی میں ایسے شخص پر اعتبار کر لیا جس کی زبان پرکچھ تھا اور دل میں کچھ اور اس کے والدین کم پریشان نہ تھے اس کے دوست کے گھر گئے جس کے پاس اُس کا فون نمبر تھا۔ اس نے فون پر بخت کو لعنت ملازمت کی تب اس نے اپنے والدین سے بات کی اور کہا۔ نئی ملازمت ملی ہے فی الحال نہیں آسکتا دوماہ بعد آسکوں گا۔ اے کاش وہ اس دن ہی والدین کو اصل بات سے آگاہ کردیتا تو ہم لوگ مزید خواری سے بچ جاتے مگر اس کم ہمت انسان میں اتنی اخلاق جرأت نہ تھی کہ سچ بات لبوں پر لاتا۔ آخری وقت تک دھو کے میں رکھا بلکہ ایک نئی تاریخ بتادی۔ میری والدین نے دوبارہ کارڈ چھپوائے اور برادری میں تقسیم کر دیے آخری وقت میں پھر انہیں منہ چھپانا پڑا۔ ہوایوں کہ دوسری بار جوتاریخ طے پائی تھی بخت اُس سے ایک روز پہلے گھر آگیا سب خوش ہو گئے ۔ شکر ہے کہ وہ آگیا میں مایوں بٹھادی گئی سہیلیاں سہاگ گیت گانے لگیں۔ اس کا ایک دوست آیا والد صاحب کو بتایا کہ بلند بخت اکیلا نہیں آیا بلکہ اپنی نئی دلہن کے ساتھ آیا ہے ۔ بار بار تاریخ تبدیل کرنے کا سلسلہ سمجھ میں آگیا اُسی دوست نے بتایا کہ وہ ایک اور گھر میں بھی لڑکی کوٹیوشن پڑھانے جاتا تھا جو ایف اے کی طالبہ تھی اور ایک بڑے بزنس مین کی بیٹی تھی ۔ اُسے بھی محبت کا فریب دیا تھا لیکن بخت کو امید نہ تھی کہ اتنے امیر گھرانے کا رشتہ مل جائے گا۔ سمجھ رہا تھا کہ وہ ایک معمولی گھرانے کا بے روزگار نوجوان ہے بھلا اتنا بڑا سرمایہ دار کیونکر اس کو دامادبنا سکتا ہے۔ لہٰذا وہاں بھی بس دل لگی ہی تھی۔ تاہم اچانک جب لڑکی پر انکشاف ہوا کہ بخت کی شادی ہورہی ہے اس لڑکی نے بخت کے ساتھ خوب جھگڑا کیا تب اس نے کہا کہ تم رئیس آدمی کی بیٹی ہو اور میں ایک معمولی گھرانے کا فرد ہوں تمہارا میرا رشتہ نہیں ہو سکتا ۔ بے شک اپنے باپ سے منواسکتی ہوتو منوالو۔ لڑکی لاڈلی اور ضدی تھی وہ اڑگئی اور والدین سے بات منوالی ۔ عین وقت پر جبکہ شادی کے کارڈ بھی چھپ چکے تھے اس لڑکی نے بخت سے کہا۔ اب مجھ سے شادی کرنی پڑے گی ورنہ میں خود کشی کرلوں اور میرا باپ تمہیں جیل میں ڈلوادے گا۔ بخت کے ہوش اڑگئے اور اس نے دوست کو تمام کہانی بتاکر مری کی راہ لی۔ جہاں اس کا ایک کلاس فیلور ہتا تھا وہاں جا بیٹھا۔ لڑکی بھی اس دوست کے پاس پہنچی اور دھمکی دی کہ اس کا پتا دو ورنہ تمہارے گھر میں زہر پی کر جان دے دوں گی اور تم پکڑے جاؤ گے۔ اس زور آور لڑکی سے ڈر کر اس نے بخت کا پتا بتادیا۔ وہ وہاں پہنچتی اور شادی کے لیے کہا۔ یوں وہ اسے لے آئی اور والدین سے کہا کہ دولہا آگیا ہے مگر اس کے والدین شادی میں شامل نہیں ہورہے تھے۔ آپ ہماری شادی کردیجیے اس طرح بخت کی شادی فرحانہ سے ہو گئی ۔ ادھر دوسری بار میری تاریخ رکھی جاچکی تھی پس وہ تو آگیا مگر اپنی دلہن امیر باپ کی بیٹی فرحانہ کے ساتھیوں جو خواری میرے والدین کی قسمت میں لکھی تھی اس کا پورا پورا سامان ہو گیا۔ بخت نے تو ڈر کر وہاں شادی کر لی مگر میرا شادی والد دوپٹہ بے رنگ ہو گیا اور مایوں کی زردی میرے وجود میں اتر گئی ۔ آج اس واقعے کو برسوں گزر چکے ہیں میریے سیاہ بال سفید ہو گئے ہیں میں نے شادی سے ہمیشہ کے لیے توبہ کرلی۔ آج بھی جب سوتی ہوں تو ڈر کر اٹھ جاتی ہوں۔ کسی کی شادی ہو میں اس تقریب میں کبھی نہیں جاتی مجھے شادی کے ہنگامے سے ہی ڈرسا لگتا ہے ۔ جیسے یہ کوئی بھیانک منظر ہو جسے دیکھنے کی مجھ میں تاب نہ ہو۔ آج بے شک زمانہ بدل گیا ہے اب لڑکیوں کے لیے وہ حالات نہیں ہیں جو ہمارے دور میں تھے۔ وہ اب برملا والدین سے بات کر سکتی ہیں جبکہ ہمارے دور میں لڑکیاں یہ جرات نہ کر سکتی تھیں۔ لڑکے بھی اپنے ل کی بات والدین کے سامنے نہیں کھول سکتے تھے۔ تب ہی اس قسم کے المیے جنم لیتے تھے۔ والدین بھی سیدھے سادھے تھے کہ ایک دو ملاقاتوں میں اعتبار کا رشتہ قائم کر لیتے تھے ۔ جیسا کہ ہماری دوسادہ دل والی ماؤں نے کیا اور جھٹ منگنی اورپٹ بیاہ والامعاملہ کر ڈالا تاہم یہ بات آج تک سمجھ نہ سکی کہ بلند بخت بزدل تھایا بے وقوف یادھو کے باز انسان تھا جس نے ایک وقت میں دو لڑکیوں سے شادی کا وعدہ کر لیا تھا۔ اللہ جانے اس نے ایسا کیوں کا۔ وہ دوکشتیوں کا سوار تھا مگر وہ دریاپاراتر گیا اور اس کی عاقبت ان اندیشی کی سزا مجھے مل گئی۔ میں جو گھر کے ماحول سے بیزار تھی۔ اس کی توجہ اور ہمدردی پا کر اس پر اعتبار کر بیٹھی اگر یہ توجہ مجھے اپنے ماں باپ سے مل جاتی تو یقینا میں ایک سراب سے دھوکا نہ کھاتی کہ جسے محبت کہا جاتا ہے ۔ میری دونوں بہنوں کی زندگی آج کا میاب اور مطمئن انداز سے گزر رہی ہے ۔ شاید اس لیے کہ وہ مجھ سے زیادہ مضبوط اعصاب کی مالک تھیں۔ ماں باپ اور ماحول ایک ہوتے ہیں لیکن یہ ضروری نہیں کہ سب بچے بھی ایک جیسے ہوں۔ کچھ بچے بے حد حساس ہوتے ہیں والدین کو چاہیے کہ وہ اپنی اولاد کو سمجھیں اور اپنے زیادہ حساس بچوں کو ہر گز نظر انداز نہ کریں۔ ورنہ وہ ٹوٹ کو بکھر جاتے ہیں۔ اور زندگی میں ناکامیاں ان کا مقدر بن جاتی ہیں میرے نزدیک بچپن اور لڑکپن کی عمر میں بچوں کے لیے سب سے زیادہ ضرورت اور قیمتی دولت ماں باپ کا پیاراور ان کاآپس میں حسن سلوک ہوتا ہے ۔ جس سے گھرمیں سکون کی فضاقائم ہوتی ہے اور بچے اس پرسکون گہوارے میں پل کر کامیاب اور کامران زندگی گزارتے ہیں۔ 
جاوید اقبال لمبی اور بھاری چونج والا پرندہ اُڑتا ہوا باغ میں پہنچا تو اس کی نظر ایک لمبی تڑنگی بَلا پر پڑی جو باغ کے بالکل بیچ میں اپنے گول مٹول سر اور لمبی ٹانگ کے سہارے اپنے بازو پھیلائے کھڑی تھی۔ پرندے کے منھ سے چیخ نکلی اور وہ قلابازی کھا کر واپس پلٹا اور باغ سے دور چیڑ کے ایک اونچے پیٹر پاجا بیٹھا اور خوف زدہ نظروں سے اس بَلا کو دیکھنے لگا۔ باغ کے ایک کونے سے بوڑھے مالی نے پرندے کو خوف زدہ ہوک ر بھاگتے دیکھا تو اس کے چہرے پر مسکراہٹ پھیل گئی۔ اب دیکھتا ہوں تم کیسے میرا باغ اُجاڑتے ہو۔ اس نے زیرلب کہا۔ بوڑھا مالی ان پرندوں کے ہاتھوں سخت پریشان تھا۔ پرندے روزانہ باغ پر حملہ کرتے اور نہ صرف بہت سارے انجیر کھا جاتے، بلکہ بہت سے انجیر زمین پر بھی گرا دیتے۔ جاری ہے بے چارہ مالی اور اس کا کم عمر بیٹا سار ادن ہو ہو، ہاہا کر کے شور مچاتے اور خالی کنستر پیٹتے رہتے، تاکہ پرندے باغ سے دور رہیں۔ آج بوڑھے مالی کو قصبے کے بازار جانا تھا۔ بوڑھے مالی کی غیر موجودگی میں باغ کی نگرانی اس کے بیٹے کو کرنی تھی، مگر پچھلی رات سے اسے بخار تھا اور کم زوری کی وجہ سے وہ بستر سے اُٹھ نہیں سکتا تھا۔ بوڑھا مالی باغ کو پرندوں کے اُجاڑنے کیلئے یونہی نہیں چھوڑ سکتا تھا۔ مگر انگور اور انجیر بھی قصبے پہنچانا ضروری تھا۔ آخر اس نے ایک پرانا حربہ آزمانے کا فیصلہ کیا۔ اس کے لئے اسے دو لکڑیایں چاہیے تھیں۔ ایک لمبی اور دوسری اس سے نسبتاََ چھوٹی۔ چند کپڑوں کو دھجیاں او ر ایک رسا۔ لکڑیاں کے لئے اس نے ایک پرانے سوکھے ہوئے درخت کا انتخاب کیا اور کلہاڑی سے اپنی ضرورت کے مطابق لکڑیاں کاٹ لیں۔ رسا اس باغ سے ہی مل گیا۔ دھجیوں کے لئے اسے کچھ کوشش کرنا پڑی۔ آخر وہ چند پھٹے پرانے کپڑے ڈھونڈ نے میں کامیاب ہو ہی گیا۔ جب اسے اپنی ضرورت کی چیزیں مل گئیں تو اس نے لمبی لکڑی زمین پر لٹا کو چھوٹی لکڑی کو اس کے سرے پر ایک فٹ کا فاصلہ چھوڑ کر صلیب کی شکل میں مضبوطی کے ساتھ باندھ دیا۔ اب اس نے لمبی لکڑی کا ایک فٹ حصہ جو چھوڑا تھا وہاں کپڑوں کی دھجیاں لپیٹنی شروع کر دیں جب دھجیاں ایک گول چہرے کی شکل اختیار کر گئیں تو اس نے آنکھوں کی جگہ دو سوراخ کر دیے یہاں اس نے دوکالی دھجیاں ٹھونس دیں۔ نیچے منھ کی جگہ ایک چوڑا کٹ لگایا اور اس میں ایک سرخ کپڑا ٹھونس دیا۔ لیکن اس کا کچھ حصہ باہررہنے دیا، گویا یہ اس گول چہرے کی زبان تھی۔ پھر اس نے ایک لمبا سے کرتا اپنے بنائے ہوئے پتلے کو پہنا دیا۔ اس کام سے فارغ ہو کر اس اس نے باغ کے درمیان میں ایک گڑھا کھودا، جس کی گہرائی دو فیٹ تھی۔ جب گڑھا تیار ہو گیا تو اس نے لکڑی کے اس پتلے کو اس گڑھے میں کھڑا کر دیا اور پاوٴں سے خالی جگہ مٹی سے بھر دی۔ اب اس نے دورہٹ کے دیکھا یہ پتلا ایک خوف ناک بَلا کی طرح لگ رہا تھا۔ وہ ایک جگہ چھپ کر پرندوں کا انتظار کرنے لگا۔ پھر اس نے ایک پرندے کو ادھر آتے دیکھا۔ پرندہ اس خوف ناک بلا کو دیکھ کر واپس بھاگ نکلا تھا۔ بوڑھے مالی نے اطمینان کا سانس لیا اور انجیر اور انگور کے ٹوکرے چھکڑے پرلاد کے قصبے کی طرف روانہ ہوگیا۔ بھوک سے بے تاب پرندے نے مالی کو قصبے کی جانب جاتے دیکھا تو وہ پھر باغ کی طرف نکلا۔ اس نے دیکھا وہ لمبی بلا اب بھی باغ کے وسط میں بازو پھیلائے کھڑی تھی۔ وہ باغ کے اوپر چکر کاٹنے لگا۔ پھر وہ باغ کے کنارے والے ایک پیٹر پر آبیٹھا اور چوکنا نظروں سیاس بلا کو دیکھنے لگا۔ پھر وہ نیچے آیا اور تیز ی سے ایک شاخ سے انجیر لے اُڑا اوردور ایک اونچے درخت پر بیٹھ کر نکل گیا۔ اس نے دیکھا کہ وہ بلا اپنی جگہ بے حس وحرکت کھڑی تھی۔ صرف اس کے کپڑے ہوا سے ہل رہے تھے وہ دوبارہ نیچے آیااور ایک اور انجیر لے اُڑا ۔ اس بلا نے اب بھی اپنی جگہ سے حرکت نہ کی تو اس کا حوصلہ بڑھ گیا۔ پھر کچھ اور پرندے بھی جو پہلے ڈر رہے تھے ، اس کے ساتھ آملے اور انجیروں پر ہلا بول دیا۔ دن ڈھلنے سے کچھ پہلے بوڑھا مالی اپنے چھکڑے پر خالی ٹوکرے لادے قصبے سے واپس لوٹا۔ وہ اپنے صبح کے منصوبے پر بہت خوش تھا اب میں نے ان پرندوں کا علاج ڈھونڈ لیا ہے اس نے اپنے آپ سے کہا۔ لیکن جب وہ اپنے باغ میں پہنچا تو ایک عجیب نظارہ اس کا منتظر تھا۔ پرندے اس کے بنائے ہوئے پتلے کے بازوں پر بیٹھے انجیریں نگل رہے تھے۔ کچھ پرندے اس کے گول سر میں چونچیں مار رہے تھے جس سے دھجیوں کے ٹکڑے ہوا میں اُڑ رہے تھے۔ بوڑھے مالی نے اپنا سر پیٹ لیا۔ وہ چیختا ہوا پرندوں کی طرف جھپٹا تو چالاک پرندے فضا میں پرواز کر گئے۔ 
محمد عمیر جمیل، منگھو پیر میں شیشے کے شوکیس میں خاموش پڑا تھا۔ بلب سے نکلنے والی تیز روشنی مجھ پر پڑ رہی تھی۔ آنے والے ہر شخص کی نگاہ مجھ پر پڑتی اور وہ میری تصویر کھینچتا، جیسے میں دنیا کا آٹھواں عجوبہ ہوں۔ عجوبہ تو میں ہوں ہی، کیونکہ آج سے دو ہزار سال پہلے مصر میں میرے ذریعے ہی تجارت ہوتی تھی۔ حیران کن بات یہ تھی کہ میں دھات کا بنا تھا، جسے بھٹی میں ڈھالا گیا تھا۔ آہستہ آہستہ مصر کی تہذیب کا زوال شروع ہو گیا۔ مصر کی سلطنت کمزور ہوتی گئی اور اس پر بیرونی حملے بڑھ گئے۔ عراق کے شہر بابل میں قحط سالی ہوئی اور عراق کے لوگ غلہ خریدنے مصر آنے لگے۔ میں ایسے ہی حالات کے مارے ایک سوداگر کے تھیلے میں تھا، جو مصر غلہ خریدنے آیا تھا۔ جاری ہے اس نے اپنے تھیلے سے سامان نکالا تو بے دھیانی میں، میں بھی باہر گر گیا۔ ابھی میں اپنی اس آزادی کا جشن منا رہا تھا کہ بارش شروع ہو گئی اور میں پانی میں بھیگ گیا۔ کچھ دیر بعد میری طبیعت خراب ہو گئی۔ میں چونکہ دھات سے بنا تھا، اس لئے پانی نے بھی اپنا اثر دکھانا شروع کر دیا اور میری رنگت تبدیل ہو گئی، پھر اس کے بعد مجھے کچھ یاد نہیں رہا۔ آنکھ کھلی تو دنیا جدید دور میں داخل ہو چکی تھی اور میں مصری میوزیم کے ایک شوکیس میں پڑا اپنی تاریخ بیان کر رہا تھا کہ میں یہاں کیسے پہنچا۔ زنگ لگنے کے بعد میں ریت کے صحرا میں دھنس گیا اور دو ہزار سال بعد جب مصر کے ماہرِ آثارِ قدیمہ نے کھدائی کے دوران مجھے پایا تو اس کے توسط سے میں اس میوزیم کی روشنیوں میں بیٹھا دو ہزار سال پہلے اور آج کے دور کا موازنہ کر رہا ہوں۔ 
روبینہ بی بیپیارے بچو! میرا نام قلم ہے۔ میں دیکھنے میں تو بہت معمولی لگتا ہوں لیکن میرے کارنامے بڑے ہیں۔ انسان اپنے احساسات کو بیان تو کر سکتا ہے لیکن انہیں محفوظ کرنے کے لئے لکھنے کی ضرورت تھی اس طرح میں نے ان کی مدد کی جب انسان اپنی بات کو دوسروں تک پہنچانے کی کوشش کرتا ہے تو اسے میرا سہارا لینا پڑتا ہے۔ لیکن دوستو! مجھے آپ سب سے گلے شکوے ہیں اور آپ یہ بھی جانتے ہیں کہ شکایات انسان اپنوں سے ہی کرتا ہے۔ تو میرے کچھ دوست میری روشنائی سے اچھی طرح لکھنے کے بجائے اسے ایک دوسرے کے کپڑوں پر پھینکتے ہیں کچھ نادان اور شرارتی دوست میری نب کو موڑتے رہتے ہیں جس سے میری لکھائی خراب ہو جاتی ہے اور بعض اوقات نب ٹوٹ جاتی ہے آپ سوچیں اگر کوئی آپ کی گردن موڑنے لگے تو کتنی تکلیف ہو گی؟ میری خواہش ہے کہ میں جس کے ہاتھ میں جاؤں وہ مجھ سے اچھی اچھی باتیں تحریر کرے اور دنیا سے بری باتوں کو مٹانے کی کوشش کرے۔ جاری ہے اس طرح مجھے خوشی ہو گی آپ کے والدین، دادا، دادی کو بھی کہ میری مدد سے آپ نے اچھے کام کئے۔ پھر امتحانات میں بھی تو آپ کے اچھے نمبر آئیں گے۔ اور اس سے آپ کے استاد بھی خوش ہوں گے۔ اور آپ کو بھی خوشی ہو گی اور انعام الگ ملے گا۔ مجھے یقین ہے کہ میری یہ باتیں آپ یاد رکھیں گے اچھا دوست تو نصیحت کرتا ہے اور دوست ہی دوست کا خیال رکھتا ہے۔ تو آج سے ہم پکے دوست، ہم وعدہ کرتے ہیں کہ ایک دوسرے کا خیال رکھیں گے۔ اتنا تو آپ جانتے ہیں کہ جو وعدہ توڑ دے۔ اس سے اللہ ناراض ہو جاتا ہے۔ مگر ہم اپنے وعدے پر قائم رہیں گے اور ایک دوسرے کا خیال رکھیں گے۔ جس کے بعد دوسرے لوگ بھی ہماری دوستی کی مثالیں دیا کریں گے۔ 
ساجد کمبوہ پیارے بچو! آپ نے مشہور خلیفہ ہارون الرشید کانام ضرور سنا ہوگا خلیفہ ہارون الرشید بھیس بدل کر اپنی رعایا کی خبرگیری کیاکرتا تھا۔ ایک بار اس نے دریا کے کنارے ایک شخص کو دیکھا جو جال پھینکے مچھلیاں پکڑ رہا تھا خلیفہ نے اس سے پوچھا کہ کوئی مچھلی پکڑی؟ اس نے کہا۔ ابھی تک کوئی نہیں۔ خلیفہ نے پوچھا۔ کوئی اُمید ہے؟ وہ کہنے لگا شام تک تین مچھلیاں پکڑلوں گا۔ وہ کیسے؟ خلیفہ نے حیران ہوکر پوچھا۔ تین ہی کیوں؟ وہ کہنے لگا ۔ برسوں ہوگئے ایسے ہی زندگی گزار رہاہوں۔ قدرت میرے لئے روز تین مچھلیوں کا انتظام کردیتی ہے۔ جونہی تین مچھلیاں پکڑتا ہوں تو جال اٹھائے گھر چلاجاتا ہوں۔ خلیفہ کو اس کی باتوں میں دلچسپی پیداہوگئی تو پوچھا تین مچھلیوں کا کیاکرتے ہو۔ جاری ہے اس نے کہا ۔ ایک گھر میں پکا لیتا ہوں باقی دو بیچ کرضروریات زندگی پوری کرتا ہوں۔ خلیفہ نے کچھ دیر سوچ کر کہا۔ مجھے اپنا حصہ دار بنالو۔ ہم اکٹھے یہ کام کرتے ہیں۔ مچھیرے نے کہا۔ مجھے اس کی ضرورت نہیں۔ مجھے جو چاہئے مجھے روز مل جاتا ہے کافی تکرار سے خلیفہ نے اسے راضی کرلیا کہ روزانہ کی تین مچھلیوں میں میرا کوئی حصہ نہ ہوگا اس کے علاوہ جو مچھلیاں پکڑو گئے اس میں میرا چوتھا اور تین حصے تمہارے۔ خلیفہ نے نئے جال اور ضروری سامان کیلئے مچھیرے کو کچھ سکے دئیے۔ اور کہا۔ اگر میں نہ آسکوں تو مجھے بغداد ملنے آجانا۔ میرانام ہارون الرشید ہے۔ اللہ کی قدرت خلیفہ کی پارٹنر شپ کے بعد مچھلیاں بڑھنا شروع ہوگئیں۔ مچھلیاں پکڑنے والا اپنی تین مچھلیاں علیحدہ کرلیتا، بقایا مچھلیاں فروخت کرتااور خلیفہ کا چوتھائی حصہ الگ کرلیتا۔ اس وقت سونے چاندی کے سکوں کا رواج تھا۔ وہ شخص خلیفہ کی اشرفیاں ایک برتن میں جمع کرتا گیا۔ کافی عرصہ گزرگیا تو وہ فکر مند ہوا کہ کیا انسان ہے کہ میرے ساتھ کاروبار کرنے کے بعد پلٹ کرواپس نہیں آیا۔ آخر ایک دن اس نے اشرفیوں کا برتن اٹھایا اور بغداد جاپہنچا۔ لوگوں سے ہارون، الرشید کا پوچھتا ہوا محل تک جا پہنچا۔ سکیورٹی والوں کو ہدایت تھی کہ جوبھی خلیفہ سے ملنا چاہتا اسے ملوایاجاتا تھا ۔ مچھیراتو خلیفہ کی شان وشوکت اور عظیم الشان دربار دیکھ کر حیران ہوگیا۔ خلیفہ نے اسے پہچان لیا۔ محبت سے اپنے پاس بٹھایا اور پوچھا کیسے آنا ہوا؟ اس نے جھجھکتے ہوئے بتایا کہ آپ کے حصے کا منافع لیکر آیا ہوں۔ خلیفہ بہت خوش ہوا اس نے اپنا حصہ بھی اسے انعام دیا اس کے ساتھ ساتھ بہت سے تحفے تحائف بھی دیئے اور کہا۔ جب تمہاری بات سنی تو محسوس ہوا کہ قدرت نے تمہاری قسمت میں روز کی تین مچھلیاں لکھی ہیں اور تم قناعت پسند بھی تھے۔ قدرت نے مجھے بے شمار دولت سے نوازا ہے۔ میں نے تیرے ساتھ کاروبار میں قسمت کا اشتراک کیا تھا جو برکت آئی وہ مشترکہ قسمت کا نتیجہ ہے۔ بچو! اس لئے ہمیں چاہئے کہ ہرکسی کے ساتھ نیکی کرتے رہیں تاکہ ہماری شراکت سے کسی کو بہت سافائدہ ہو۔ 
جدون ادیب سر طلحہ ایوب تربیہ کمیٹی کے نگراں تھے۔ یہ کمیٹی بچوں کی اخلاقی تربیت مزید بہتر بنانے کے لئے قائم ہوئی تھی۔ کچھ دن تو خیر سے گزرے، مگر اسکول میں ایک دن چوری ہو گئی۔ دوسرے دن پھر چوری ہوئی تو ایک کھلبلی سی مچ گئی۔ پرنسپل صاحب کو اس اطلاع سے تشویش ہوئی۔ انھوں نے کہا کہ ہمارا اسکول اچھی تربیت کے لئے معروف ہے۔ ہم ایسی کسی حرکت کو برداشت نہیں کریں گے۔ سر سہیل نے بچوں کو بتایا کہ پچھلے سال ان کو راہداری سے ہزار روپے کا نوٹ ملا۔ اعلان کرنے کے بعد بھی اسے کوئی لینے نہ آیا۔ پھر اس نوٹ کو تختہ اطلاع پر لگا دیا گیا کہ جس کا ہے، آ کر لے جائے، مگر تب بھی کسی نے نہیں اُتارا۔ ایک ایسے تربیت والے اسکول میں یوں چوریاں ہوں گی تو ہماری تربیت پر سوال اُٹھیں گے۔ جاری ہے اگلے دو روز امن رہا۔ سب مطمئن ہو گئے، مگر پھر ایک جماعت سے کچھ بچوں کی چیزیں غائب ہو گئیں۔ سب سر پکڑ کر بیٹھ گئے۔ پرنسپل صاحب خاص طور پر پریشان تھے۔ ان واقعات نے اسکول کی ساکھ کو داؤ پر لگا دیا تھا۔ ان کی سمجھ میں کچھ نہیں آ رہا تھا کہ کیا کریں! وہ پریشانی کے عالم میں بیٹھے تھے کہ سر طلحہ ایوب اہم اطلاع لے کر آئے۔ ان کے پاس ایک تھیلا تھا۔ انھوں نے تھیلا میز پر اُنڈیلا تو اس میں سے بہت سارے قلم، جیومیٹری بکس اور دوسری چیزیں نکلیں۔ پرنسپل صاحب نے حیرت سے ان کی طرف دیکھا۔ سر طلحہ ایوب بولے سر! مجھے یہ سارا سامان سائنس لیب میں ایک الماری کے پیچھے سے ملا ہے۔ پرنسپل صاحب نے سوچتی ہوئی نظروں سے ان کی طرف دیکھا تو وہ بولے معاملہ چوری کا نہیں ہے۔ الحمدللہ ہمارے بچوں کا تعلق خوشحال اور اسلامی ذہن رکھنے والے گھرانوں سے ہے۔ لگتا ہے، کوئی نفسیاتی وجہ یا کوئی اور معاملہ ہے، میرے پاس ایک تجویز ہے! پرنسپل صاحب نے ان کی تجویز سن کر ہامی بھر لی اور پھر نتیجہ جلد سامنے آ گیا۔ سر طلحہ نے پرنسپل صاحب کو ایک ویڈیو دکھائی۔ ایک بچہ جسے معلوم نہ تھا کہ وہاں کیمرہ لگا ہوا ہے، چپکے سے اندر داخل ہوتا ہے اور ہاتھ میں پکڑی ایک نوٹ بک اُٹھا کر الماری کے پیچھے پھینک دیتا ہے۔ یہ کون ہے؟ پرنسپل صاحب نے پریشانی کے عالم میں پوچھا۔ یہ شکیل ہے۔ مشہور تاجر کا بیٹا جو ہر نیکی کے کام میں بڑھ چڑھ کر حصہ لیتے ہیں اور خود شکیل اپنی جیب خرچ سے دوسروں کی مدد کرتا ہے! اگر آپ اجازت دیں تو شکیل کو بلا کر بات کروں! سر طلحہ نے جواب دیا۔ نہیں، یہ مناسب نہیں ہو گا۔ میں سر رضوان سے کہتا ہوں۔ ان کو ویسے بھی بچے بہت پسند کرتے ہیں۔ وہ اس معاملے کی کھوج لگا لیں گے۔ پرنسپل صاحب کے حکم پر سر رضوان کو معاملے کی کھوج کا حکم ملا۔ انھوں نے شکیل کو لائبریری میں کچھ ذمے داری سونپنے کے بہانے بلایا اور اس سے بات چیت کرنے لگے۔ آخر شکیل کے منہ سے انھوں نے وہ سن لیا جو وہ چاہتے تھے۔ سر! یہ بات کسی کو مت بتائیے گا۔ شکیل نے التجا کی میں وعدہ کرتا ہوں کہ آئندہ ایسا کچھ نہیں کروں گا۔ اس پر بعد میں بات کریں گے۔ سر رضوان نے اسے تھپکی دی۔ سر رضوان پرنسپل صاحب سے ملے اور ان کو ساری بات بتائی۔ معاملہ یہ تھا کہ سر طلحہ ایوب نے بھری جماعت میں شکیل کو سخت الفاظ کہے، جسے اس نے اپنی توہین سمجھا اور وہ جذبہ انتقال میں جلنے لگا، پھر اس نے چوری کرنا شروع کر دیں، تاکہ سر طلحہ ایوب کا تربیتی عمل متاثر ہو۔ پرنسپل صاحب نے سارا معاملہ جان کر سوچ میں پڑ گئے۔ انھوں نے سر طلحہ ایوب کو بلایا۔ سارا معاملہ ان کے علم میں لائے اور آخر میں بولے میں آپ کے کام اور طریقہ کار پر بات نہیں کروں گا، فقط اتنا کہنا چاہتا ہوں کہ اگر حضور اکرم صلی اللہ علیہ وآلہ وسلم نرم مزاج، صبر کرنے والے اور خوش اخلاق نہ ہوتے تو اسلام اتنی جلدی اور تیزی سے نہ پھیلتا سر طلحہ ایوب چپ ہو گئے۔ وہ دوسروں کو نصیحت کرتے تھے، مگر آج ان کو ایک قیمتی نصیحت حاصل ہو گئی تھی۔ 
عائشہ ناصر خالہ نے ہیر کی تلاش میں بھانت بھانت کی لڑکیاں دیکھیںخوب جوتیاں چٹخا ئیںپیروں میں ورم آگیا کمر تختہ ہو گئی لیکن کوئی لڑکی ان کی نگاہوں میں نہ جچیکوئی چھوٹی ہوتی کوئی موٹیکسی کا قد آسمان سے باتیں کرتا ہواکوئی سوکھی شاخ کی طرح دبلی پتلیکوئی مٹیالے رنگ کی توکوئی شلجم کی طرح پھیکیگلی محلہآس پڑوسخاندان بھرکی سب لڑکیاں دیکھ بھال لیں لیکن کوئی ان کے نبیل کے ساتھ نہ جچی۔ ان کا نبیل تھا بھی تو لاکھوں میں ایک اسمارٹخوش شکل اعلیٰ تعلیم یافتہ بس ذرا غیرمستقبل مزاج تھا۔ ایک نوکری کو لات مارتا دوسری کو گلے لگا لیتا۔ پھر کچھ دن بعد دوسری سے بھی اکتاجاتا اور تیسری کی تلاش میں نکل کھڑا ہوتا۔ جاری ہے وہ اپنے سوہنے گھبروجوان کے لیے چاند کا ٹکڑا لانا چاہتی تھیں اور پھر یہ چاند انہیں انیلہ کی صورت میں مل گیا۔ انیلہ ان کے دور پرے کے چچا کی پوتی تھی۔ دوبھائیوں کی اکلوتی بہنشکل وصورت اور تعلیم میں خاندان بھر کی لڑکیوں سے یکتا۔ اس کے ٹرک بھر جہیز نے خالہ کے چھوٹے سے گھر کو بھر کر رکھ دیا۔ شادی کے چند دن تو وہی روایتی تھے دعوتیں گھومنا پھرناسیر سپاٹے انیلہ روز تک نک سک سے تیار ہو کر نبیل کا انتظار کرتی۔ نبیل آنے کے بعد کچھ دیر فریش ہوتا اور پھر دونوں آؤٹنگ کے لیے نکل جاتے۔ رات گئے جب ان کی واپسی ہوتی تو خالہ کے خراٹے گونج رہے ہوتے۔ ا نیلہ گھریلو کام کاج میں کم ہی دلچسپی لیتیخالہ کوئی کام کہہ دیتیں تو مارے باندھے کر دیتی ۔ خود سے کسی کام میں ہاتھ نہ ڈالتی۔ نہیں اب اس کی حرکتیں کھٹکنے لگیں۔ ابھی کل کی بات ہے جب انیلہ اور نبیل باہر جانے کے لیے انہیں خدا حافظ کہنے آئے تو وہ بول پڑیں۔ اے بہو اب گھریلو کام کاج میں بھی دلچسپی لو یہ کیا ہر وقت بن ٹھن کر میاں کے ساتھ سیر سپاٹوں پرنکل جاتی ہو۔ نبیل تو چپ کا چپ ہی رہا جبکہ انیلہ بیگم کے منہ کے زاویے بگڑ گئے ۔ پیر پٹختی ہوئی کمرے میں آگئی۔ رات کے کھانے کا بھی مکمل بائیکاٹ کردیا۔ لیکن آخر کب تک بھوک ہڑتال کرتی رات کو بھوک کے مارے پیٹ میں مروڑ اٹھنے لگے۔ صبح منہ پھلائے ناشتے کی میز پر حاضر تھی ۔ ناشتے کے بعد خالہ نے انیلہ کے ذمے کچھ کام لگادیے۔ جو مارے باندھے انیلہ نے کرہی لیے۔ دوپہر کو ایسی گہری نیند سوئی کہ خالہ کمرے کا دروازہ کھٹکاکھٹکا کر تھک گئیں رات کو نبیل کے آنے پر ہی دروازہ کھلاکچھ دنوں تو خالہ نے انیلہ کی حرکتیں برداشت کیں پھر ان کے صبر کا پیمانہ لبریز ہو گیا۔ انہوں نے انیلہ کوکام چوری اور کاہلی کے طعنے دینے شروع کردے۔ انیلہ بیگم کے سر پر لگی پیروں پر بجھی۔ اب انہوں نے بھی خالہ کو دوبدوجواب دینا شروع کر دیے۔ اب خالہ کے چھوٹے سے فلیٹ میں وہ معرکہ آرائی ہوتی کہ الامان الحفیظآس پڑوس کے لوگ بھی ان لڑائیوں میں دلچسپی لینے لگے۔ دائیں طرف والی شبنم تو باقاعدہ لڑائیوں کا انتظار کرتی جس دن لڑائی نہ ہوتی وہ تانک جھانک میں لگ جاتی کہ خیر تو ہے ساس بہوکی طبیعت تو ٹھیک ہے ۔ اس ساری صورتحال میں نبیل کی حیثیت ایک کٹھ پتلی کی سی تھی جس کی ڈوری کبھی ماں کے ہاتھ میں ہوتی توکبھی بیوی کے ہاتھ میں چلی جاتی ۔ ایک دن خالہ اور انیلہ کے درمیان وہ معرکہ آر ائی ہوئی کہ ساتھ والی شبنم کا بھی دل دہل گیا۔ انیلہ نے اپنا بور یا بستر سمیٹا اور رکشہ کرکے میکے روانہ ہو گئی۔ 
روحی حمید ایک دفعہ کا ذکر ہے ایک غریب شخص ریگستان میں سفر کر رہا تھا اسے بہت بھوک اور پیاس لگی تھی۔ اس کے پاس کھانا اور پانی بھی موجود نہیں تھا۔ وہ بہت پریشان تھا اس ویران ریگستان میں پانی اور کھانا کہاں سے حاصل کرے۔ چلتے چلتے اس کی نظر ایک جنگلی مرغ پر پڑی۔ وہ بہت خوش ہوا۔ اور مرغ کے پاس پہنچا اور اسے کہنے لگا۔ چلو کھانے کو کچھ ملا۔ جو قسمت میں ہو وہ مل ہی جاتا ہے۔ مرغ نے اس کی بات سن کر اسے جواب دیا۔ قسمت سے زیادہ اگر تم اپنی ذہانت کا استعمال کرو تو تم اپنی قسمت کو بھی بہتر بنا سکتے ہو۔ اس شخص نے مرغ سے کہا تم چاہتے ہو کہ میں تمھیں نا کھاؤں اور بھوکا رہوں۔ مرغ نے اس شخص سے کہا! سوچ لو میں تمہارے لیے ایک وقت کا کھانا ہوں اگر تم مجھے نا کھاؤ اور تھوڑا صبر کر لو تو ہو سکتا ہے تمہاری تقدیر بدل جائے اور تمہاری قسمت میں بہت بہتری ہو۔ جاری ہے اس غریب شخص کو کبھی کبھار گوشت کھانے کو ملتا تھا اس لیے وہ لالچ میں آ گیا۔ اس شخص نے مرغ سے کہا نہیں میں تمھیں ضرور کھاؤں گا۔ آج مجھے بہت دنوں بعد گوشت کھانے کو ملا۔ اس نے سوچا اگر مرغ کو ذبح کر کے اس کا گوشت اپنے پاس رکھ لیتا ہوں کیونکہ ابھی آگ جلانے کا سامان نہیں اور کہیں یہ مرغا اڑ نہ جائے اتنی دیر میں ایک اور شخص سواری پر سوار اس کے پاس سے گزرا تو پہلے شخص نے اسے آواز دی اور کہا مجھے بہت بھوک لگی ہے اور کھانے کو کچھ نہیں میرے پاس یہ مرغا ہے لیکن آگ جلانے کا سامان نہیں اس لیے میں اسے ابھی نہیں کھا سکتا اگر تم مجھے کچھ کھانے کو دے دو تو میں اس مرغے کو ذبح کر کے تمھیں بھی کھلاؤں گا۔ اس نے سوچا کیوں نا کھانے کے بدلے میں اس شخص سے مرغا لے لوں اور اسے کھانا دوں یہ بہت نایاب مرغا ہے اور اچھے داموں بک جائے گا اور میں اور بھی ضرورت کی چیزیں خرید سکوں گا۔ اس گدھے پر سوار شخص نے مرغ والے سے کہا۔ تم کھانا پانی لے لو اور مجھے یہ مرغ دے دو۔ اس شخص نے جلد بازی میں مرغ کے بدلے اس سے ایک وقت کا کھانا اور پانی لے لیا اور اپنی قسمت پر بہت خوش ہوا۔ ریگستان سے تھوڑا دور ایک چھوٹا سا شہر آباد تھا۔ جہاں ایک بہت مالدار سوداگر رہتا تھا جب وہ دونوں سفر کر کے اس شہر تک پہنچے تو وہ شخص نے مرغا فروخت کرنے کے لئے اس سوداگر کے پاس گیا اس سوداگر کے پاس بہت نایاب اور قیمتی مرغے تھے اس سوداگر کو اعلیٰ نسل کے مرغے پالنے کا شوق تھا جب شخص مرغا لے کر اس سوداگر کے پاس پہنچا تو سوداگر بہت خوش ہوا اور اس شخص سے منہ مانگی قیمت پر مرغا خریدا اور اسے تھیلی بھر چاندی کے سکے دیئے وہ بہت خوش ہوا۔ بازار سے بہت سی ضرورت کی قیمتی چیزیں خریدی اور کھانے کا سامان اور بہت سے سکے بچ گئے۔ اور دوسرا جب اس شہر پہنچا تو اس نے لوگوں سے مدد کی اپیل کی لوگوں نے اس شخص سے کہا کہ اس شہر میں سوداگر ہے وہ بہت مالدار ہے وہ تمہاری ضرور مدد کرے۔ وہ شخص جب اس سوداگر کے پاس پہنچا تو اس نے سوداگر سے کہا میں بہت غریب ہوں اور مجھے بہت بھوک لگی ہے مجھے کھانے کو کچھ دے دو۔ سوداگر نے اس غریب شخص سے کہا مجھے مرغوں کی دیکھ بھال کے لئے ایک شخص کی ضرورت ہے تم میرے مرغوں کی دیکھ بھال کیا کرو اس کے بدلے میں تمہیں تین وقت کا کھانا دیا کروں گا وہ شخص بہت خوش ہوا۔ اور جب وہ مرغوں کو دانہ اور پانی ڈالنے کے لئے ان کے پاس آیا تو اس نے دیکھا وہ مرغا بھی وہاں موجود تھا مرغا اس شخص پر بہت ہنسا اور اس نے اس شخص سے کہا۔ پہلے میں تمہاری قسمت میں تھا اور تم نے صبر نہیں کیا اور اپنی ذہانت کا استعمال نہیں کیا تم مجھے اپنی قسمت سمجھ کر اپنی بھوک مٹانا چاہتے تھے لیکن دوسرے شخص نے صبر کیا اور اپنی ذہانت سے مجھے فروخت کر کے بہت سے پیسے کمائے اور اپنی قسمت بہتر بنا لی۔ تم آج بھی صرف اپنی سوچ کی وجہ سے صرف دو وقت کی روٹی کی خاطر اسی مقام پر ہو۔ اور تم دوسروں کے محتاج ہو اگر تم بھی صبر اور ذہانت کا استعمال کرتے تو مجھ سے بہت فائدہ حاصل کرتے۔ آج تم بھی اپنی قسمت بہتر بنا سکتے تھے وہ شخص اپنی سوچ پر بہت پچھتایا۔ دوسرا شخص شہر بھر قیمتی اور نایاب مرغے خریدتا اور سوداگر کو مہنگے داموں فروخت کرتا اور بہت مالدار ہو گیا۔ 
آمنہ ماہم بارش تھمے، بادل چھٹ جائیں اور سورج اپنا چمکتا دمکتا مکھڑا نکالے تو بعض وقت اس کے بالکل سامنے آسمان پر ایک رنگین کمان سی بن جاتی ہے۔ اسے قوس قزح یا دھنک کہتے ہیں۔ یہ صرف دن میں دکھائی دیتی ہے۔ رات میں نہیں، کیونکہ یہ سورج کی روشنی ہی سے بنتی ہے۔ سورج کی روشنی ظاہر میں سفید نظر آتی ہے لیکن اصل میں اس کے اندر مختلف رنگ کی کرنیں ہوتی ہیں جو آپس میں گڈمڈ ہونے کی وجہ سے الگ الگ دکھائی نہیں دیتیں۔ جب یہ کرنیں شیشے یا پانی میں گزرتی ہیں ٹیڑھی ہو کر الگ الگ ہو جاتی ہیں اور ہم ان کے رنگ جدا جدا دیکھ سکتے ہیں۔ اس بات کو اچھی طرح سمجھنے کے لئے ایک منشور لیجیے۔ یہ خاص قسم کے شیشے کا ایک مثلث ٹکڑا ہوتا ہے۔ اس منشور کو سورج کی طرف کرکے آہستہ آہستہ گھمائیے۔ جاری ہے آپ کو اس کے اندر کئی رنگ نظر آئیں گے۔ اب کسی اندھیرے کمرے میں جایئے اور اتنی کھڑکی کھولیے کہ اس میں سے سورج کی باریک سی کرن اندر آسکے۔ اس کرن کے سامنے ایک میز رکھیے اور میز پر سفید کاغذ، منشور کو روشنی کے سامنے کرکے آہستہ آہستہ گھمایئے۔ کاغذ پر رنگین دھنک سی جھلملاتی نظر آئے گی۔ بالکل اسی طرح آسمان پر دھنک پڑتی ہے۔ بارش تھمنے کے بعد ہوا میں پانی کے ننھے ننھے ذرے رہ جاتے ہیں۔ سورج کی کرنیں ان ذروں میں سے گزرتی ہیں تو ٹیڑھی ہو کر الگ الگ ہو جاتی ہیں اور ہم کمان کی صورت میں ان کے علیحدہ علیحدہ رنگ دیکھتے ہیں۔ مگر یہ تماشا تھوڑی دیر کے لئے ہوتا ہے۔ جونہی ذرے ختم ہوتے ہیں کرنیں آپس میں گڈمڈ ہو جاتی ہیں۔ اور رنگین کمان غائب ہو جاتی ہے۔ دھنک پڑنے کے لئے ضروری ہے کہ سورج یا توعین مشرق میں ہو یا عین مغرب میں۔ یعنی سورج کی شعاعیں پانی کے قطروں پر ترچھی پڑنی چاہیں۔ اگر سورج مشرق کی جانب ہو گا تو دھنک مغرب کی طرف پڑے گی اور مغرب کی جانب ہو گا تو مشرق کی طرف۔ 
عائشہ فیض ارے! ارے تم میرے اوپر سے گزر گئے بھائی! اب واپس آ کر دوبارہ گزرو، ورنہ میرا قد چھوٹا رہ جائے گا۔ آریان نے شاہ زیب سے کہا۔ اسما بیٹا! ذرا چپل سیدھی کر دو۔ اسما کی امی نے آواز دی تو وہ چپل سیدھی کرنے لگی۔ نادیہ بیٹا! پاؤں مت ہلاؤ، شیطان جھولا جھولتا ہے۔ سیما بیٹی! تمہیں کتنی مرتبہ سمجھایا ہے کہ عصر کے بعد جھاڑو نہیں دیتے۔ سیما جھاڑو لگا رہی تھی، کیونکہ آج کل گرد بہت اُڑ رہی تھی۔ اس نے جھاڑو چھوڑ دی اور دوسرے کاموں میں مصروف ہو گئی۔ امی! بھائی کے ہاتھ پر دھاگے کیوں باندھ رہی ہیں؟ عمر نے حیران ہوتے ہوئے پوچھا۔ بیٹا! یہ دھاگا لوگوں کی نظرِ بد سے بچانے کے لئے بچوں کے ہاتھوں میں باندھتے ہیں۔ جاری ہے ایسی کچھ باتوں کا تعلق تو ادب و آداب سے ہے، کچھ دیکھا دیکھی رائج ہو گئیں اور پھیلتی چلی گئیں۔ مثلاً کسی کے اوپر سے جانا بے ادبی میں شمار ہوتا ہے، اس لئے بڑے بوڑھوں نے اپنے بچوں کو تنبیہ کے لئے اس طرح سے ڈرایا تاکہ بچہ ایسی حرکت نہ کرے۔ ایسے ہی چپل سیدھی کرنا بھی ایک اچھا عمل ہے، تاکہ چپل یا جوتے کے نیچے اگر کچھ لگا ہو تو نظر نہ آئے۔ پاؤں ہلانا تو ویسے بھی دوسرے کی طبیعت پہ گراں گزرتا ہے۔ شام سے پہلے صفائی کرنے کی عادت ڈلوانے کے لئے عصر کے بعد جھاڑو لگانے کو منع کیا جاتا تھا۔ یہ دھاگے والی بات تو صدیوں تک ہندوؤں کے ساتھ رہتے رہتے ان کی دیکھا دیکھی مسلمانوں میں بھی پختہ ہو گئی۔ راکھی ہندوؤں کا تہوار ہے، جس میں کسی کے ہاتھ پر دھاگا باندھتے ہیں، تاکہ وہ ہر بلا سے محفوظ رہے۔ ہمارے ہاں بھی نظرِ بد سے بچنے کے لئے کالا دھاگا باندھا جانے لگا۔ اس غرض سے بچے کے ماتھے پر کالا سا نشان بھی بنا دیا جاتا ہے۔ 
محمد نوید مرزا اکمل میٹرک کا طالب علم تھا، لیکن اپنی پڑھائی اور والدین اور اساتذہ کا احترام کرنے میں لاپروا سا تھا۔ اکمل کو بگاڑنے میں زیادہ تر ہاتھ ان کے دادا تھا، جو ایک سرکاری ادارے سے ریٹائرڈ افسر تھے۔ خود تو وہ تمام عمر پابندیوں میں رہتے ہوئے ملازمت کرتے رہے، لیکن اکمل کو انھوں نے بے جا لاڈ پیار کی وجہ سے خراب کر دیا تھا۔ دادا اپنی پینشن سے اس کی ہر فرمائش کو پورا کرتے۔ اکمل کے ماں باپ منع بھی کرتے، مگر دادا کو اپنے پوتے سے بہت پیار تھا۔ یہی وجہ تھی کہ اکمل سارا دن کمپیوٹر اور موبائل میں گم رہتا۔ اپنی پڑھائی کی طرف اس کی توجہ خاصی کم ہوتی جا رہی تھی۔ ایک دن اکمل اسکول سے واپس آنے کے لئے اپنی وین کا منتظر تھا کہ ایک ادھیڑ عمر شخص ایک وین سے اُتر کر اس کے قریب پہنچا۔ جاری ہے السلام و علیکم بیٹے! وہ شخص بولا۔ وعلیکم السلام۔ اکمل نے لاپرواہی سے جواب دیا۔ کیسے ہو بیٹا! وہ شخص بولا۔ میں ٹھیک ہوں، لیکن آپ کون ہیں؟ اکمل نے پوچھا۔ بات یہ ہے کہ تمہاری وین والے انکل آج نہیں آئیں گے، ان کی گاڑی میں کوئی بڑی خرابی ہو گئی ہے، اس لئے انھوں نے مجھے بھیجا ہے۔ وہ شخص بولا۔ لیکن میں تو آپ کو جانتا ہی نہیں۔ اکمل نے کہا۔ جاننے کی ضرورت نہیں، میرا کام تو تمہیں گھر تک پہنچانا ہے۔ اس آدمی نے اتنا کہا اور موقع دیکھ کر اکمل کی ناک پر رومال رکھ دیا اور پھر اسے زبردستی وین میں ڈال لیا۔ یہ اس گروہ کے لوگ تھے، جو بچوں کو اغوا کر کے نامعلوم مقام پر ایک کیمپ میں لے جاتے تھے۔ یہ منظر وہاں کھڑا بابا یاسین دیکھ رہا تھا، جو وہاں بسکٹ اور ٹافیوں کا ٹھیلا لگاتا تھا۔ اس نے اغواکاروں کی گاڑی کا نمبر نوٹ کر لیا تھا۔ پھر اس نے اِدھر اُدھر دیکھا تو دور اسے پولیس کی گاڑی کھڑی نظر آئی۔ اس نے فوراً بھاگ کر انھیں بچے کے اغوا ہونے کی بات بتائی۔ پولیس فوری طور پر حرکت میں آ گئی، لیکن اس دوران وین والا غائب ہو چکا تھا۔ شہر میں ایک ماہ میں اغوا کی یہ پانچویں واردات تھی۔ جب اکمل کے گھر والوں کو اس کے اغوا کی خبر ملی تو ان کے اوسان خطا ہو گئے۔ اکمل کی والدہ کا تو رو رو کر بُرا حال تھا۔ اُدھر اکمل کو کچھ ہوش آیا تو اس نے وین کو تیزی سے پہاڑوں کے درمیان بنی سڑک سے گزرتے ہوئے دیکھا۔ یہتم مجھے کہاں لیے جا رہے ہو! مجھے اپنے گھر جانا ہے۔ اکمل نے غصے میں آ کر کہا۔ ہم تمہیں ایک نئے گھر لے کر جا رہے ہیں۔ ایک اغوا کار نے کہا۔ نہیں مجھے صرف اپنے گھر جانا ہے۔ اکمل غصے سے بولا۔ چپ رہو، ورنہ مار کھاؤ گے۔ دوسرے اغواکار نے ڈانٹ کر کہا۔ میں چلتی ہوئی گاڑی سے چھلانگ مار دوں گا۔ اکمل نے کہا اور دروازے کی طرف ہاتھ بڑھایا۔ اسی لمحے میں ایک اغواکار نے اسے اپنی طرف کھینچا اور زور دار تھپڑ رسید کیا۔ اکمل سہم گیا۔ دوسرے اغواکار نے اس کی ناک پر کپڑا رکھا جس کے بعد وہ دوبارہ بے ہوش ہو گیا۔ اکمل کو ہوش آیا تو وہ ایک کمرے کے فرش پر لیٹا ہوا تھا اور اس کے چاروں طرف اس کے ہم عمر بچے بیٹھے ہوئے تھے۔ اکمل ان بچوں سے کچھ پوچھنا ہی چاہتا تھا کہ دروازہ کھلا اور دو افراد اندر داخل ہوئے ان کے ہاتھوں میں کھانے کی ایک ایک ٹرے تھی، جس میں رکھی ہوئی چھوٹی چھوٹی کٹوریوں میں پتلی پتلی دال اور موٹی موٹی روٹیاں تھیں۔ ہر بچے کی ایک روٹی تھی۔ انھوں نے وہ تمام کھانا بچوں کے آگے رکھ دیا اور خاموشی سے چلے گئے۔ اکمل کے سامنے بھی دال روٹی پڑی تھی۔ اسے شدید بھوک لگ رہی تھی۔ اس نے ایک لقمہ منہ میں ڈالا اور تھوک دیا۔ یہ تو بہت بدذائقہ ہے۔ وہ چلایا۔ یہاں تو یہی ملتا ہے بھائی! ایک لڑکے نے کمزور سی آواز میں کہا۔ مجبوراً اکمل کو وہ کھانا خالی پیٹ میں اُتارنا پڑا۔ اکمل کے علاوہ باقی لڑکوں نے بھی کھانا کھایا۔ ایک لڑکا کونے میں رکھے ہوئے مٹکے سے پانی لایا اور اکمل کے آگے رکھ دیا۔ اکمل نے غٹاغٹ پانی پی لیا۔ کھانے کے بعد ہونے والی باتوں سے اسے معلوم ہو گیا تھا کہ وہ ان سب بچوں کے ساتھ بیگار کیمپ میں ہے۔ اسی طرح ساتھی بچوں کے ساتھ باتیں کرتے ہوئے اسے نیند آ گئی۔ صبح چھے بجے ہی اسے اور دوسرے بچوں کو اُٹھا دیا گیا۔ انھیں سوکھی ڈبل روٹی اور چائے دی گئی۔ پھر انھیں ایک بند گاڑی میں بیٹھا کر نامعلوم مقام پر لے جایا گیا۔ جہاں ہر طرف پہاڑ ہی پہاڑ تھے۔ ان سب کو ایک جگہ پر پتھر توڑنے کے کام پر لگا دیا گیا۔ اس طرح کئی دن گزر گئے۔ اکمل روزانہ بچوں کے ساتھ آتا اور مزدوری کرتا رہا۔ اکمل کے والدین سخت پریشان تھے۔ پولیس سارے شہر میں اکمل اور دوسرے بچوں کو تلاش کر رہی تھی۔ بابا یاسین کے بتائے ہوئے گاڑی کے نمبر پر کافی جستجو کے بعد مالک کو ڈھونڈ لیا گیا تھا۔ اس کی گاڑی گھر کے باہر سے چوری کی گئی تھی ، جس کی رپورٹ تھانے میں درج تھی۔ اب پولیس پوری طرح ناامید ہو چکی تھی اور بچوں کے والدین انتہائی مایوس اور پریشان تھے۔ اکمل کو وہاں کام کرتے ہوئے بیس دن گزر چکے تھے۔ بچوں کی نگرانی کے لئے ایک شخص امیر علی سارا دن ان کے ساتھ ہوتا تھا۔ وہ بہت کم بولتا تھا۔ ایسا لگتا تھا جیسے یہ سب کچھ خاموشی سے دیکھ کر کُڑھ رہا ہو۔ اسے بھی ورغلا کر یہاں لایا گیا تھا۔ دنیا میں اس کا کوئی نہیں تھا۔ اس نے خود کو حالات کے حوالے کر دیا تھا۔ اسے گروہ کے کسی آدمی سے کوئی دلچسپی نہیں تھی، لیکن ظاہر ایسے کرتا تھا، جیسے وہ دل و جاں سے ان کے ساتھ ہے۔ گروہ کے سب لوگ اس پر پورا بھروسا کرتے تھے، لیکن وہ کسی ایسے موقعے کے انتظار میں تھا کہ یہاں سے سب بچوں کو لے کر فرار ہو جائے۔ بہ ظاہر بچوں پر کڑی نظر رکھتا، مگر دل میں ان کے لئے بڑی نرمی تھی۔ ایک روز کسی بڑی واردات کے لئے وہ سب اکٹھے روانہ ہوئے اور امیر علی سے کہا کہ بچوں کو کمرے میں بند کر کے اچھی طرح دھیان رکھے۔ ان سب کے جانے کے بعد امیر علی نے سب بچوں کو آزاد کیا اور انھیں دشوار گزار پہاڑی راستوں سے گزار کر بڑی سڑک تک لے آیا۔ تمام بچے تھکے ہوئے ہونے کے باوجود ایک عزم سے دوڑتے رہے۔ آخر کچھ انتظار کے بعد انھیں ایک ٹرک اپنی طرف آتا ہوا دکھائی دیا۔ انھوں نے اسے روکا اور اپنی مصیبت سے آگاہ کیا۔ ٹرک والا ہمدرد انسان تھا۔ لہٰذا اس نے سب کو بیٹھا لیا۔ تقریباً دو گھنٹے بعد وہ شہر کے ایک تھانے میں موجود تھے۔ سب بچوں کے گھروں میں اطلاع دی جا چکی تھی۔ پولیس کی بھاری نفری غیر آباد علاقے کی طرف روانہ ہو چکی تھی۔ ان کے ساتھ امیر علی بھی تھے۔ ان کی نشاندہی پر بردہ فروشوں کے ٹھکانے پر چھاپہ مارا گیا۔ کئی مجرم پکڑے گئے اور ان کے ذریعے باقی مجرموں کو بھی کی تلاش کر لیا گیا۔ سب بچے اپنے اپنے والدین کے گھر پہنچا دیے گئے۔ 
منزہ سہام سعید صاحب کتنے دن ہو گئے ہیں ثمرہ نے ہمارے ساتھ بیٹھ کر نہ تو کھانا کھایا ہے نہ ہی کوئی بات کی ہے۔ مسنر سعید نے افسردگی سے شوہر کی جانب دیکھتے ہوئے کہا۔ سعید صاحب نے کافی کا کپ میز پر رکھتے ہوئے پُر سوچ نظروں سے بیوی کی جانب دیکھا اور اٹھ کر ان کے برابر آکر بیٹھ گئے۔ ریحانہ اس کو کچھ وقت دو وہ بہت بڑے شاک سے گزری ہے سال کی منگنی کا یوں اچانک ختم ہو جانا معمول بات نہیں بس تم ہمت رکھو اور اس کو بھی ہمت دلاؤانشاء اللہ سب ٹھیک ہو جائے گا۔ وہ متانت سے بولے۔ ہوںریحانہ نے ایک لمبی سرد آہ بھری۔ آپ ٹھیک کہہ رہے ہیں مگر مجھ سے بیٹی کا دکھ برداشت نہیں ہو رہا اور پھر وہ بات بھی تو نہیں کر رہی۔ جاری ہے بات بھی کرے گی لیکن ابھی وہ جیسے ہے ویسے ہی رہنے دو۔ سعید صاحب نے بیوی کے کندھے پر نرمی سے ہاتھ رکھتے ہوئے کہا۔ ثمرہ ریحانہ اور سعید کی اکلوتی بیٹی تھی اور حد سے زیادہ لاڈلیپروفیشن کے اعتبار سے بینکر تھی۔ سال قبل اس کی منگنی اس کی پسند سے اس کے کولیگ فیصل سے طے پائی تھی۔ دونوں خاندان خوش تھے جلد شادی کی تیاری شروع ہونے والی تھیں کہ اچانک فیصل بنا کچھ بتائے چلا گیا اور وہاں پہنچ کر بذریعہ فون ثمرہ کو بتا دیا کہ وہ اب اس کا انتظار نہ کرے کیونکہ وہ اب واپس نہیں آئے گا گرین گارڈ کے حصول کے لئے اس کو وہیں شادی بھی کرنی ہو گی۔ فیصل کے گھر والے جہاں شرمندہ تھے بیٹے کی اس حرکت پر وہاں انہیں بہت دکھ بھی تھا کہ ثمرہ جیسی اچھی لڑکی اب ان کی بہونہیں بنے گی ثمرہ کے والدین کے لئے بھی یہ خبر کسی بم دھماکے سے کم نہ تھی لیکن اس سے بھی بڑھ کر ان کے لئے مسئلہ ثمرہ کی خاموشی تھی۔ جاب سے اس نے ریزائن کر دیا تھا اور سارا سارا دن کمرے میں بند رہتی کھانا تو پہلے بھی کم کھاتی تھی مگر اب تو سارا دن کافی کے مگ اور ایک سلائس یا دو بسکٹ پر گزارا ہو رہا تھا۔ ریحانہ نے کئی بار بیٹی سے اس کے دل کا حال جاننے کی کوشش کی مگر وہ کسی بھی موضوع پر ماں باپ سے بات نہیں کرنا چاہتی تھی۔ سارے گھر میں مردنی سی چھائی ہوئی تھی۔ سعید صاحب صبح اپنے آفس چلے جاتے اور رات بجے واپس آتے۔ ثمرہ اپنے کمرے سے باہر ہی نہیں نکلتی تھی یوں ریحانہ پورے گھر میں بولائی بولائی پھرتیں۔ صوفیہ مجھے چائے کا ایک کپ دے دو اور پھر کچن کی اچھی طرح صفائی کرلو۔ ریحانہ نے لاؤنج سے ملازمہ کو آواز دے کر کہا۔ صوفیہ نے کچھ دیر بعد چائے کا کپ اور اخبار میز پر رکھا اور جیسے ہی پلٹی اس کے چہرے پر خوشگوار حیرت در آئی۔ ثمرہ باجی آپ کے لئے بھی چائے بنا دوں؟ صوفیہ کی آواز پر ریحانہ نے پلٹ کر دیکھا تو ثمرہ دونوں ہاتھوں سے اپنی کنپٹیاں دباتے ہوئے لاؤنج میں آگئی۔ کیا ہوا ثمرہ سر میں درد ہے؟ ریحانہ نے پیار سے ثمرہ کا ہاتھ تھام کر اس کو اپنے پاس صوفے پر بیٹھاتے ہوئے کہا۔ امی سر پھٹا جا رہا ہے درد اتنا شدید ہے کہ مجھے کچھ نظر بھی نہیں آرہا۔ صوفیہ جاؤ میرے کمرے سے ڈابر آملہ ہیئر آئل کی بوتل لے آؤ۔ ریحانہ نے صوفیہ کو جلدی جانے کا اشارہ کیا۔ امی تیل نہیں لگواؤں گی۔ ثمرہ نے ماں کی طرف دیکھتے ہوئے کہا۔ آپ جانتی تو ہیں تیل کے چپچپے پن سے مجھے اُلجھن ہوتی ہے۔ بیٹی ڈابر آملہ ہیئر آئل کوئی عام تیل نہیں تم آج میری بات مان لو دیکھو کیسا آرام آئے گا۔ اتنی دیر میں صوفیہ ڈابر آملہ ہیئر آئل کی بوتل لے آئی۔ ثمرہ تم نیچے کشن پر بیٹھ جاؤ۔ ریحانہ نے ثمرہ سے کہا۔ تو وہ بادل نخواستہ صوفے سے اٹھ کر منہ بسورتی نیچے کشن پر بیٹھ گئی۔ ریحانہ نے ڈابر آملہ ہیئر آئل کی بوتل کو اپنی ہتھیلی پر الٹا اور ثمرہ کے سر پر لگانا شروع کر دیا۔ امی یہ خوشبو کس چیز کی ہے؟ ثمرہ نے آنکھیں بند کیے کیے ماں سے پوچھا۔ بچے یہ ڈابر آملہ ہیئر آئل کی خوشبو ہےدیکھنا تمہاری آدھی تکلیف تو اس خوشبو سے ہی ختم ہو جائے گی۔ وہ مسکرائیں۔ ثمرہ کے بال بالکل خشک اور روکھے ہو رہے تھے اور بری طرح اُلجھ رہے تھے۔ ریحانہ اب ثمرہ کے سر پر باقاعدہ چمپی کر رہی تھیں اور وہ محسوس کر رہی تھیں کہ ثمرہ کے تنے ہوئے تاثرات اب ڈھیلے پڑتے جا رہے تھے۔ تمہیں پتہ ہے ثمرہ اماں بھی ہمیشہ ڈابر آملہ ہیئر آئل ہی ہم بہنوں کے سر پر لگایا کرتی تھیں اور جیسے تمہیں اس کی خوشبو اچھی لگی مجھے بھی یہ خوشبو بے حد پسند ہے آخر اماں کی بھی تو یاد دلاتی ہے۔ ریحانہ نے بیٹی کے بالوں کی نوکوں پر پیار سے آئل لگاتے ہوئے کہا۔ ثمرہ نے اپنے پاؤں پسار کر ان پر تکیہ رکھتے ہوئے ماں سے کہا۔ امی صوفیہ سے کہیں مجھے کافی بنا دے۔ ثمرہ کی آواز سن کر ہی صوفیہ کسی جن کی طرح حاضر ہو گئی۔ جی باجی ابھی لائیکہتی وہ کچن میں گھس گئی۔ ثمرہ کچھ کھا بھی لو بیٹے کب تک بھوکی رہو گی۔ ماں تھیں نہ بیٹی کے دکھ پر اس سے زیادہ دکھی تھیں۔ امی زور سے چمپی کیجیے بہت آرام مل رہا ہے۔ ثمرہ نے ماں کی بات سنی ان سنی کرکے کہا۔ تمہیں پتہ ہے ثمرہ تمہارے ابو سے شادی پہلے میری بات میرے تایا زاد سے طے تھی۔ کیا؟ ثمرہ نے حیرت سے سر گھما کر ماں کو دیکھا۔ ہاں بیٹے سال ہماری بات پکی رہی پھر انہیں اپنی پڑوسن سے عشق ہو گیا اور تمہارے نانا نے میری منگنی توڑ کر تمہارے ابو سے نکاح کر دیا۔ کچھ دن میں افسردہ رہی پھر اماں کے سمجھانے پر عقل میں یہ بات آگئی کہ جو آپ کا تھا ہی نہیں اس کے لئے کیا رونااس زمانے میں میرے بھی سر میں بہت درد رہتا تھا آنکھیں جلتی رہتی تھیں۔ تمہاری نانی روز میرے سر پر ڈابر آملہ ہیئر آئل لگاتی تھیں میں تو اتنی اچھی چمپی کرتی نہیں جو وہ کرتی تھیں۔ بس سر درد بھی بھاگ گیا اور پھر کبھی نہیں ہوا۔ ریحانہ کھل کر مسکرائیں۔ امی ابو نے کبھی آپ سے ایسی کوئی بات نہیں کی جس سے آپ کے سر میں درد ہو۔ ثمرہ نے ہنس کر ماں کو دیکھا اور بیٹی کو کتنے دنوں کے بعد یوں کھل کر ہنستا دیکھ کر ریحانہ کی آنکھیں نم ہو گئیں۔ میری جان یہ بتاؤ گھر میں ڈابر آملہ ہیئر آئل کی چمپی زیادہ کون کرواتا ہے؟ ابوثمرہ نے مسکراتی نگاہوں سے ماں کو دیکھا اور دونوں ماں بیٹی کھلکھلا کر ہنس پڑیں۔ امی سر درد بالکل ختم ہو گیا آپ میرے لئے اچھا سا ناشتہ بنوائیں آج میں پیٹ بھر کر کھاؤں گی۔ اور ریحانہ نے پیار سے ثمرہ کے سر پر چپت لگائی اور ڈابر آملہ ہیئر آئل کی بوتل کو چوم کر دھیرے سے کہا۔ تمہی تو ہو میرے گھر کی خوشبوؤں کی ضامن 
وردہ فیصل بادشاہ ملکی معاملات میں اپنے ان سات درباریوں سے مشورہ کرتا، جنہیں وہ بہت عقل مند سمجھتا تھا۔ وہیں ایک فلسفی بادشاہ کے ان مشیروں کا مذاق اُڑاتا تھا کہ یہ سب بے وقوف ہیں۔ ایک دن بادشاہ نے اس فلسفی کو بُلا لیا۔ وہ ساتویں عقل مند بھی وہاں موجود تھے۔ بادشاہ نے فلسفی سے اس بات کی وضاحت مانگی۔ فلسفی نے کہا میں صرف ایک سوال ان ساتوں سے کروں گا، یہ اس کا جواب دیں۔ ان سب کو ایک دوسرے سے الگ بیٹھا کر ایک ایک کاغذ دیا جائے۔ جب سب کو کاغذ مل گیا تو اس نے پوچھا روٹی کیا ہے؟ جواب کاغذ پر لکھ کر بادشاہ کو دے دیں۔ ساتوں عقل مندوں نے الگ الگ جواب لکھا اور کاغذ بادشاہ کو دے دیے۔ بادشاہ نے جواب پڑھنے شروع کیے۔ جاری ہے پہلے کا جواب تھا روٹی ایک خوراک ہے۔ دوسرے نے لکھا تھا یہ آٹے کو پانی میں گوندھ کر پکائی جانے والی چیز ہے۔ تیسرے کی تحریر تھی جس گندم سے روٹی بنائی جاتی ہے، وہ اللہ کا تحفہ ہے۔ چوتھے کا جواب تھا یہ گول سا ایک پکوان ہے۔ پانچویں نے لکھا تھا اس کے معنی بدلتے رہتے ہیں۔ چھٹے نے لکھا تھا یہ غذائیت سے بھرپور چیز ہے۔ ساتویں کا جواب تھا اس چیز کی بنیاد گندم ہے، جو پیٹ بھرنے کے کام آتی ہے۔ فلسفی یہ سب جواب سن کر کہنے لگا جب یہ عالم فاضل لوگ ایک ہی چیز پر متفق نہیں ہیں تو ملکی معاملات میں کیا مشورہ دیں گے۔ جب یہ متفقہ فیصلہ کر چکیں کہ روٹی کیا ہے، تب ان سے مشورہ کرنا مفید ہو گا۔ اب آپ بتائیں میں نے ان کے بارے میں جو کچھ کہا ہے، وہ صحیح ہے یا غلط۔ عالی جاہ! کیا آپ ملکی معاملات ان لوگوں کے سپرد کر سکتے ہیں جو روٹی کے بارے میں ایک رائے نہیں رکھتے، جسے وہ روزانہ کھاتے ہیں۔ 
شیخ معظم الٰہی دوستی ایک پانچ حروف والا لفظ ہے۔ مگر اس لفظ کے اندر بے شمار راز چھپے ہوئے ہیں جو صرف اور صرف سچی دوستی کرنے والوں پر ظاہر ہوتے ہیں ۔ کیونکہ سچی دوستی ایک پاکیزہ رشتہ بھی مانا جاتاہے۔ جو بھائی بہنماں باپبیٹا بیٹی جیسے رشتوں سے بھی کئی گنا بلند ہوتاہے اگر دل میں سچی دوستی کا جذبہ ہوتو مشکل کام بھی آسانی سے ہو جاتے ہیں۔ کیونکہ اس رشتے میں لالچحسدبعضفریب اور برائی کے نام کی کوئی چیز نہیں پائی جاتی اور اسی رشتے کی بنا پر منزل بھی آسانی سے مل جاتی ہے۔ اگر سچی دوستی ہوتو پرائے بھی اپنے ہو جاتے ہیں میں جو کہانی بیان کرنے جارہاہوں وہ بالکل سچی ہے۔ میں اور میرا ایک بہت ہی اچھا اور عزیز دوست زمان علی ایک ہی محلے میں رہتے تھے۔ جاری ہے ہمارے گھر پاس پاس تھے۔ زمان علی کے والد ایک سرکاری افسر تھے جن کا شمار ایماندار افسروں میں ہوتا تھا۔ زمان علی اپنے پانچ بہن بھائیوں میں سب سے چھوٹا تھا۔ وہ بہن بھائیوں کا لاڈلا اور والدین کا پیارا تھا۔ میں اور زمان علی نے ایک ہی اسکول سے میٹرک اکٹھے پاس کیا۔ کالج میں بھی ہم دونوں نے اکٹھے داخلہ لیا ہمارے لباس ہمارے اسکول و کالج کے بیگ بھی ایک ہی جیسے ہوا کرتے تھے۔ ہمارا پسندیدہ پھول یہاں تک کہ کھانا پینابھی ایک ہی جیسا تھا۔ اسکول کے زمانے میں ہم دونوں ایک ہی رنگ کی سائیکلوں پر آیاجایا کرتے تھے اور جب کالج میں گئے تو ایک ہی بس میں آتے جاتے تھے۔ اسکول کالج کے لڑکے ہماری سچی دوستی کو رشک کی نگاہوں سے دیکھا کرتے تھے ۔ اسکول کالج کے وقفےکے دوران ہم عموماً گھر سے کھانا لا کر کھایا کرتے تھے۔ کبھی زمان علی اپنے گھر سے کوئی کھانا بنواکر لے آتا اورکبھی میں اپنے گھر سے کوئی اچھی سی چیز بنوا کرلے آتا تھا۔ پھر ہم دونوں مل کر کالج کے باغ میں ایک بہت ہی پرانے درخت کے نیچے بیٹھ کر کھانا کھاتے۔ وہ درخت ہم دونوں کو بہت ہی اچھا لگتا تھا کیونکہ کالج کے فالتو وقت میں وہاں اکثر بیٹھ کر پڑھا بھی کرتے تھے۔ زمان علی خوش دل شخصیت کا مالک تھا۔ وہ اپنے گھر والوں کے علاوہ ہر ایک سے ہنسی مذاق کیا کرتا تھا۔ وہ محلے کے غریب ہمسائیوں سے بہت پیار سے ملا کر تا تھا۔ وہ اکثر اوقات سفید پوش ہمسائیوں کی مدد خفیہ طریقے سے بھی کیا کرتا تھا وہ ان کے ساتھ ہمیشہ ہمدردی اورمخلصانہ رویہ رکھتا تھا۔ پڑھائی کے علاوہ زمان علی کو کھیلوں سے بھی دلچسپی ہوا کرتی تھی۔ گھڑسواری تیر اندازیتیرا کی جوڈوکراٹے اس کے پسندیدہ کھیل ہوا کرتے تھے ان تمام کھیلوں میں اسے بہت مہارت حاصل تھی یہاں تک کہ جہاں بھی اس کا ان تمام کھیلوں کا مقابلہ ہوتا تھا وہاں ہمیشہ پہلا انعام حاصل کرتا تھا۔ اس کے پاس کئی انعامات اکٹھے ہو چکے تھے۔ زمان علی کو تیرا کی کرنا بہت پسند تھا بعض اوقات جب وہ تیرا کی کرتا بہت خطر ناک حد تک پہنچ جا تا تھا۔ یعنی وہ پانی میں بہت ہی گہرائی میں جاکر تھوڑی دیر کے بعد باہرنکلتا تھا۔ میں اکثر اسے اس حد تک گہرائی میں جانے سے منع کیا کرتا تھا۔ مگر وہ ہمیشہ ہنس کرٹال دیا کرتاتھا۔ وہ کہتا تھا۔ موت کا ایک دن مقرر ہے جو رات قبر میں آنی ہے وہ آکر رہے گی تم اس کی فکر نہ کیا کرو میرے یار۔ ایک دن زمان علی اچانک میرے گھر آیا گھر والوں سے علیک سلیک کے بعد وہ میرے کمرے میں آیا اور ایک لفافہ مجھے دیا اور کہا۔ اسے پڑھو۔ میں نے اس لفافے میں سے کاغذ نکال کر پڑھاتو اس میں ایک انٹرویو کال تھی پاکستان ایئر فورس کی طرف سے میں نے اسے کہا۔ یہ تو بہت اچھی بات ہے کہ تم ایک ایئر فورس کے افسربن جاؤگے۔ زمان علی نے کہا۔ معظم اگر تم میرے ساتھ چلو گے تو میں انٹرویو دوں گا ورنہ نہیں دوں گا۔ میں نے اس کے ساتھ جانے کی حامی بھرلی اور دوسرے دن ہم دونوں ایئر فورس کے دفتر پہنچ گئے۔ وہاں اور بھی بہت سے امید وار آئے تھے۔ زمان علی کا نمبر پندرہواں تھا جب اُس کی باری آئی وہ انٹرویو کے لیے اندر گیا اور تھوڑی دیرکے بعد جب انٹرویو دے کر باہر آیا اس نے مجھے اپنی کامیابی کی خبر سنائی کا میابی کی خبر سن کرمجھے بہت خوشی ہوئی۔ کچھ عرصے کے بعد زمان علی کو ایئر فورس کی تربیت کے لیے لیٹر آگیا جانے سے پہلے وہ ملنے آیا اور کہا۔ معظم میں ایئر فورس کی تربیت کے لیے جارہاہوں تم مجھ سے وعدہ کروکہ روزانہ خط لکھا کروگے۔ میں نے اس سے وعدہ کیا اور تسلی دی۔ تمہیں روزانہ خط لکھا کروں گا اور تم بھی وعدہ کروکہ مجھے خط کا جواب دیا کروگے۔ پھر وہ مجھے گلے ملا اور مجھے اور اپنے گھر والوں کو اللہ حافظ کہا اور تربیت کے لیے چلاگیا۔ ہماری خط وکتابت کا سلسلہ تقریباً دو سال تک جاری رہا۔ ہم دونوں وعدے کے مطابق ایک دوسرے کو خط کے جواب دیتے رہے ۔ پھر اچانک ایک دن یہ خبر آئی کہ زمان علی کا طیارہ تربیت کے دوران گر کر تباہ ہو گیا اور زمان علی شہید ہو گیا۔ یہ خبر سن کر اس کے گھر والوں کو اور خود مجھے بہت گہرا صدمہ پہنچا۔ میرے بچپن کا دوست میرا سچادوست مجھ سے ہمیشہ ہمیشہ کے لیے بچھڑ گیا۔ یہ صدمہ میں آج تک نہیں بلا سکا۔ اس نے ٹھیک ہی کہا تھا کہ جو رات قبر میں آنی ہے ۔ وہ آکر ہی رہتی ہے اس کا وجود آج بھی میرے ساتھ محسوس ہوتا ہے ایسا لگتا ہے کہ وہ آج بھی زندہ ہے اور اپنی سچی دوستی کے ساتھ میں کبھی کبھی کالج کے اس درخت کے نیچے جاکر بیٹھتا ہوں جہاں ہم دونوں اکٹھے کھانا کھاتے اور پڑھاکرتے تھے۔ اس کی سچی دوستی کو یاد کرکے دل کو بہلا لیتا ہوں۔ اے میرے دوست اللہ پاک تجھے بلند درجات دے آمین۔ 
شازیہ کاشف، کراچی ارے احمد! تم اسکول کیوں نہیں آ رہے تھے؟ اور یہ تم لنگڑا کر کیوں چل رہے ہو؟ عبداللہ نے اسمبلی کے بعد احمد سے پوچھا، جو ایک مہینے بعد آج اسکول آیا تھا۔ میں جھولے سے گر گیا تھا، ٹانگ کی ہڈی ٹوٹ گئی تھی۔ اب بھی مکمل ٹھیک نہیں ہوں، بس امتحانات کی وجہ سے آ گیا ہوں۔ احمد نے تفصیل سے بتایا۔ اور بھئی لنگڑے! کیسی تیاری ہے پیپر کی؟ اشعر بلند آواز میں بولا۔ پوری جماعت میں خاموشی چھا گئی۔ کچھ بچوں کی دبی دبی سی ہنسی کی آواز سنائی دی۔ یہ کیا طریقہ ہے بات کرنے کا؟ عبداللہ غصے سے بولا۔ تمہیں کیا تکلیف ہے، میں نے تمہیں تو کچھ نہیں کہا۔ اشعر ڈھٹائی سے منہ چڑا کر بولا۔ دوبارہ ایسا کہا تو تمہاری خیر نہیں۔ جاری ہے عبداللہ نے غصے سے مُکّا ہوا میں لہرایا۔ اس سے پہلے کہ بات مزید بگڑتی مس ماہ نور کلاس میں داخل ہوئیں۔ اب آپ کی طبیعت کیسی ہے بیٹا؟ مس نے احمد کو سر جھکائے بیٹھے دیکھا۔ تو اس سے پوچھا۔ احمد نے سر اُٹھایا تو اس کی آنکھوں میں آنسو تھے۔ مس! اشعر نے احمد کو لنگڑا کہا ہے۔ عبداللہ نے بے تابی سے بتایا۔ بری بات ہے اشعر! کسی کو برے نام سے نہیں پکارتے یہ بات آپ نے اسلامیات کی کتاب میں پڑھی ہے نا۔ بیماری اور شفا تو اللہ پاک کی طرف سے ہوتی ہے۔ اگر کوئی انسان تندرست ہے تو اس میں اس کا اپنا کوئی کمال نہیں اور اگر کوئی بیمار ہے تو اس میں اس کا کوئی قصور نہیں۔ اُمید ہے آپ آئندہ ایسی کوئی حرکت نہیں کریں گے۔ اشعر کا سر شرم سے جھکا ہوا تھا اس دن لنچ بریک میں پوری کلاس نے دیکھا کہ عبداللہ، احمد اور اشعر ایک ساتھ بیٹھے لنچ کر رہے تھے۔ 
وقار محسن اس دنیا میں ہر آدمی سکون کی تلاش میں ہے۔ کوئی جنگل بیابان کا رُخ کرتا ہے کوئی نیند کی گولیوں کا سہارا لیتا ہے۔ کوئی موسیقی میں سکون تلاش کرتا ہے کوئی قدرتی مناظر میں سکون ڈھونڈتا ہے ۔ کریم بخش بھی سکون کی تلاش میں مارا مارا پھرتا تھا۔ وہ گھر میں بیوی بچوں کے شورغل سے جب بہت عاجز آجاتا تو ندی کے پُل پر جا کر بیٹھ جاتا اور گھنٹوں لہروں کو تکتا رہتا۔ ایک دن انھوں نے پیش امام تبارک علی سے اپنی تکلیف بیان کی اور مشورہ مانگا۔ تبارک علی نے کہا میاں! سنا ہے پڑوس کے گاوٴں کیسر گنج میں ایک تجربہ کار حکیم ہیں جو حکیم پُر سکون کے نام سے مشہور ہیں ان سے مشورہ کر لو۔ اگلے دن کریم بخش اپنے گدھے پر سوار ہو کر حکیم صاحب کے مطب پہنچ گئے۔ جاری ہے حکیم صاحب گاوٴ تکیے سے ٹیک لگائے سکون سے خراٹے لے رہے تھے۔ کریم بخش کے کھانسنے کی آواز سے چونک کر آنکھیں کھولیں اور اسی اندازمیں لیٹے لیٹے اس کی نبض دیکھ کر بولے سکون چاہیے؟ جی سرکار! کریم بخش نے کہا۔ کتنا؟ جی جی ۔ ۔ ۔ بہت سا۔ ۔ یعنی مکمل۔ تو پھر چار لوگوں کو لے کر آوٴ۔ وہ کیوں جناب؟ بھئی مکمل سکون تو نہر کے پُل پار والے قبرستان میں ہی مل سکتا ہے۔ نہیں جی! اتنا نہیں بس میں گھر میں بیوی بچوں کے غل غپاڑے سے پریشان ہوں۔ ایک منٹ سکون سے نہیں گزرتا۔ گھر میں مرغا ہے؟ حکیم صاحب نے پوچھا۔ نہیں مگر کیوں؟ کریم بخش نے اس بے تکے سوال کو سن کر کہا۔ آج ہی لے لو اور بس اب بھاگ جاوٴ۔ اتنا کہہ کر حکیم صاحب پھر خراٹے لینے لگے۔ کریم بخش نے واپسی پر منڈی سے ایک مرغا خریدلیا۔ بچے تو مرغا دیکھ کر بہت خوش ہوئے اور اس کے ساتھ کھیلنے میں اور زیادہ شور کرنے لگے۔ دو دن میں مرغے نے وقت بے وقت اذان دے کرکریم بخش کو عاجز کر دیا۔ وہ پھر حکیم صاحب کے پاس پہنچا اور ساری روداد سنائی۔ حکیم صاحب نے اونگھتے ہوئے پوچھا گھر میں کتا ہے؟ نہیں ، کیوں؟ کریم بخش نے حیرت سے پوچھا۔ جاوٴ، آج ہی بندوبست کرو کتے کا۔ اتنا کہہ کر حکیم صاحب سکون سے چادر اوڑھ کر لیٹ گئے۔ غریب کریم بخش نے سلیمان پہلوان سے ایک کتا خریدا اور گھر چل دیا۔ بچے کتا دیکھ کر اور خوش ہوئے۔ اب کتا اور مرغا دونوں مل کر شور مچاتے۔ گھر میں طوفان برپا رہتا۔ کریم بخش کا رہا سہا سکون بھی غارت ہو گیا۔ بے چارہ پھر حکیم صاحب کے پاس حاضر ہوا اور رو رو کر اپنی بپتا سنائی۔ حکیم صاحب انگڑائی لے کر بولے گھر میں گدھا ہے؟ کریم بخش کو غصہ آگیا اور اس نے کہا حکیم صاحب میرے علاوہ کوئی نہیں۔ ۔ جاوٴ، آج ہی ایک تندرست گدھے کا انتظام کرو۔ کریم بخش نے بھولو دھوبی سے ایک گدھا خریدلیا۔ اب رات کو مرغے، کتے اور گدھے نے جوغُل مچانا شروع کیا تو محلے والے اِکھٹے ہو گے اور کہا کریم بخش! تم نے اپنے ساتھ ساتھ ہمارا سکون بھی غارت کر دیا۔ ۔ ۔ فوراََ ان جانوروں کو یہاں سے نکالو۔ کریم بخش پھر حکیم صاحب کے پاس پہنچے اور روداد سنائی۔ گدھا واپس کردو۔ حکیم صاحب نے حکم دیا اور کروٹ لے کر خراٹے لینے لگے۔ کریم بخش نے واپس آکر آدھی قیمت پر گدھا بھولو کو واپس کر دیا۔ گدھے کے جانے سے اگلے دن اس کو کافی اچھی نیند آئی اور کچھ سکون میسر آیا۔ اگلے دن اس نے حکیم صاحب کویہ خوش خبری سنائی۔ کتے سے بھی پیچھا چھڑاو۔ حکیم صاحب خمیرہ گھونٹے ہوئے بولے۔ نہیں حکیم صاحب ! بچے کتے سے مانوس ہو گئے ہیں۔ مجھے بھی کھیت پر اس کی موجودگی سے آرام ہے۔ کہہ جو دیا کتے سے پیچھا چھرا لو۔ حکیم صاحب زور دے کر بولے۔ کتے کے جانے کے بعد تو کریم بخش کو سناٹا سا محسوس ہونے لگا۔ سکون کچھ زیادہ ہوگیا تھا۔ اس نے صورت حال حکیم صاحب کو جا کر سنائی۔ مرغے کو بھی حلال کر ڈالو۔ حکیم صاحب نے مشورہ دیا۔ اب تو کریم بخش سے برداشت نہیں ہوا اور وہ چیخا۔ حکیم صاحب یہ نہیں ہو سکتا۔ مرغے سے گھر میں سب محبت کرتے ہیں۔ جس دن وہ اذان نہیں دیتا لگتا ہے دن ہی نہیں نکلا۔ ابھی تمھارا علاج مکمل نہیں ہوا۔ جیسا ہم کہتے ہیں ویسا کرو۔ مرغے کا جانا ضروری ہے۔ حکیم صاحب نے سختی سے کہا۔ مرتا کیا نا کرتا۔ بے چارے کریم بخش نے مرغے سے بھی پیچھا چھڑا لیا۔ اب اس کو ایسا محسوس ہوا کہ جیسے گھر میں کوئی ہے ہی نہیں۔ گھر کی خاموشی سے اس کو وحشت ہونے لگی۔ اس نے سوچا کہ اب علاج ختم ہو گیا آخری بار حکیم صاحب سے مل لے۔ اس بار حکیم صاحب بہت تروتازہ سفید شیروانی اور مخمل کی سیاہ ٹوپی سر پر سجائے بہت خوش خوش چاندنی پر بیٹھے تھے۔ جب کریم بخش نے گھر کے پر سکون حالات سے آگاہ کیا تو حکیم صاحب نے مسکرا کر کہا اب تم ایک آخری کام اور کر لو۔ ۔ ۔ وہ یہ ہے کہ بیوی کو بچوں کے ساتھ میکے بھیج دو۔ ان سے بھی پیچھا چھڑاوٴ ۔ یہ سن کر تو کریم بخش غصے کو برداشت نہ کر سکا۔ اس نے چیخ کر کہا حکیم صاحب ! اب تک میں آپ کے لحاظ میں کچھ نہیں بولا۔ اب آپ نے بے تُکے مشوروں کی حد کر دی۔ میں ہر گز اپنے بیوی بچوں کے بغیر نہیں رہ سکتا ۔ سارا سکون اور خوشیاں ان ہی کے دم سے تو ہیں۔ اگر ایک دن کے لیے بیوی بچے چلے جاتے ہیں۔ تو مجھے گھرکی خاموشی کاٹنے کو دوڑتی ہے۔ اب میرے گھر میں مکمل سکون ہے۔ اب میں آپ کے کسی مشورہ پر عمل نہیں کروں گا۔ یہ سن کر حکیم صاحب نے کریم بخش کو اپنے قریب آنے کا اشارہ کیا۔ پھر اس کے سر پر شفقت سے ہاتھ پھیر کر کہا کریم بخش! میری یہ تمام باتیں تمھارے علاج کا حصہ تھیں۔ تمھیں اس حقیقت کا احساس ہی نہیں تھا کہ سکون انسان کے اندر ہوتا ہے۔ جو انسان اپنے اندر سکون تلاش کرتا ہے وہی زندگی میں کامیاب اور مطمئن رہتا ہے جاوٴ اب اپنے بچوں کے ساتھ سکون وآرام سے زندگی بسر کرو۔ 
دنیا کے بہت سے ممالک میں پاکستان کا نام اس کے کھلاڑیوں کی وجہ سے پہچانا جاتا ہے۔ ہا کی پاکستان کا قومی کھیل ہے۔ اس کے ساتھ ہی اسکوائش میں بھی پاکستان کا نام دنیا بھر میں جانا جا تا ہے۔ اسکوائش میں پاکستان کا نام عالمی سطح پر روشن کرنے والے کھلاڑی کا نام جہانگیر خان ہے، جو عالمی سطح پر پاکستان کی پہچان ہیں۔ اسکوائش کے کئی عالمی ریکارڈز ان کے نام ہیں۔ اور انھیں اس کھیل کی تاریخ کا عظیم ترین کھلاڑی تسلیم کیا گیا ہے۔ جہانگیر خان نے ایک لمبے عرصے تک اسکوائش کے کورٹ اور لوگوں کے دلوں پر راج کیا۔ آج بھی ان کا نام اسکوائش کے عظیم کھلاڑیوں میں لیا جاتا ہے۔ بلاشبہ وہ اسکوائش کی دنیا کے بے تاج بادشاہ ہیں۔ فتوحات کا منظر در یکارڈ رکھنے والے جہانگیر خان دسمبر ء کو کراچی میں پیدا ہوئے۔ جاری ہے جہانگیر خان کے خاندان کا تعلق پشاور کے ایک گاؤں سے تھا۔ اسکوائش ان کا خاندانی کھیل ہے۔ جہانگیر خان کے والد روشن خانء میں برٹش اوپن چیمپیئن رہے، پھر ان کے چچازاد رحمت خان نے بھی یہی اعزاز حاصل کیا۔ ان کے چچا بھی اس کھیل سے وابستہ رہے۔ بچپن میں جہانگیر جسمانی لحاظ سے بہت کمزور تھے۔ ڈاکٹروں نے انھیں کسی بھی قسم کے جسمانی کھیل سے دور رہنے کی ہدایت کی تھی۔ علاج کے بعد ان کے والد روشن خان نے اپنا خاندانی کھیل یعنی اسکوائش کھیلنے کا مشورہ دیا۔ صرف برس کی عمر میں انھوں نے ورلڈچیمپیئن شپ جیت لی۔ جہانگیر خان یہ ورلڈ ایونٹ جیتنے والے دنیا کے کم عمر کھلاڑی تھے۔ اسی سال ان کے ساتھ ایک ایسا واقعہ پیش آیا، جس نے ان کی زندگی پر گہرے اثرات چھوڑے۔ جہانگیر خان کے بڑے بھائی رستم خان آسٹریلیا میں کھیلے جانے والے ایک میچ میں اچانک دل کا دورہ پڑنے کی وجہ سے انتقال کر گئے۔ جہانگیر خان کچھ عرصے کے لئے بھائی کی موت کے صدمے سے نہ نکل سکے۔ اس وجہ سے وہ کھیل سے دور ہو گئے ، تا ہم پھر اپنے بھائی کی یاد اور انھیں خراج تحسین پیش کرنے کے لیے انھوں نے اسکوائش کو جاری رکھنے کا فیصلہ کیا۔ جہانگیر خان نے اپنے کوچ کے لیے اپنے چچا زاد رحمت خان کا انتخاب کیا۔ ان کی کیریئر میں زیادہ عرصہ رحمت خان ہی کو چ ر ہے۔ ء میں صرف برس کی عمر میں فائنل میں انھوں نے آسٹریلیا کے جیف ہنٹ کو شکست دے کر ورلڈ اوپن اسکوائش چیمپیئن شپ جیت لی۔ یہ ٹورنامنٹ جیت کر وہ دنیا کے کم عمر ترین ورلڈ اوپن چیمپیئن بھی بن گئے۔ اس ٹورنامنٹ میں کا میابی کے بعد جیت کا ایسا سلسلہ شروع ہوا کہ اگلے پانچ برسوں تک وہ ناقابل شکست رہے۔ انھوں نے اسی دوران میچوں میں کامیابی حاصل کی۔ جس پر اسکوائش کے اس عظیم کھلاڑی کا نام گینز بک آف ورلڈ ریکارڈ میں شامل کرلیا گیا۔ ایک کم زور جسامت والے لڑکے نے جہاں اسکوائش کے بڑے بڑے کھلاڑیوں کے لیے خطرے کی گھنٹی بجا دی ، وہیں نئے آنے والوں کے لیے وہ ایک مثال بھی بن گئے۔ اگلے سال ء میں انھوں ایک پوائنٹ ہارے بغیر انٹر نیشنل اسکوائش پلئیرز ایسوی ایشن چیمپین شپ جیت کر سبھی کو حیران کر دیا۔ ء سے جیت کا جو سلسلہ جہانگیر خان نے شروع کیا تھا ، آ خر میچوں کے بعدء میں اختتام پذیر ہوا، جب نیوزی لینڈ کے اسکواش پلیئر نے انھیں شکست دی۔ مسلسل پانچ سال تک کا جو عروج قدرت نے جہانگیر خان کے لیے لکھ دیا تھا وہ کسی اور کھلاڑی کو نصیب نہ ہوا۔ جہانگیر خان اپنی اس جیت کا سہرا اپنے کوچ رحمت خان کے سر باندھتے ہیں کہ وہ ان کی فٹنس برقرار رکھنے کے لیے سخت ٹریننگ کرواتے تھے۔ ء سے ء تک انھوں نے شمالی امریکا میں کھیلی جانے والی ہارڈ بال اسکوائش میں بھی حصہ لیا اور یہاں بھی اپنی کامیابیوں کے جھنڈے گاڑے۔ ۔ جہانگیر خان کے مد مقابل نارتھ امریکا کے سر فہرست اسکوائش پلئیر مارک ٹیلر تھے۔ ء میں ہی ایک اور پاکستانی اسکوائش کھلاڑی جان شیر خان کا نام سامنے آیا، جنھوں نے جہانگیر خان کولکارا۔ ابتدائی دو سالوں میں جہانگیر خان کو جان شیر خان کے مقابلے میں کامیابی ملی ، اس کے بعد اگلے آٹھ میچوں میں وہ اپنے ہم وطن جان شیر خان سے شکست کھا گئے۔ ء میں جہانگیر خان نے جان شیر خان کو شکست دے کر ان کی جیت کے تسلسل کا خاتمہ کیا۔ اس سال انھوں نے جان شیر خان سے مقابلوں میں سے گیارہ میں کامیابی حاصل کی۔ جان شیر خان کو جہانگیر خان کا سب سے بڑامد مقابل کہا جاتا تھا۔ ء میں ہی جہانگیر خان نے ورلڈ اوپن ٹائل آخری بار جیتا تھا۔ تا ہم برٹش او پن میں ان کی جیت کا سلسلہ جاری رہا۔ ء سے ء تک وہ برٹش اوپن ٹائٹل کے فاتح رہے، جو آج بھی ایک ریکارڈ ہے۔ سکوائش کا یہ قابل فخر کھلاڑیء میں ریٹائر ہو گیا۔ انھیں ان کی خدمات کے صلے میں پرائیڈ آف پرفارمنس تمغہ حسن کارکردگی دیا گیا۔ بعد میں انھیں پاکستان کا سول ایوارڈہلال امتیاز بھی دیا گیا۔ جہانگیر خان اپنے لیے سب سے بڑا ایوارڈ اس خطاب کہتے ہیں، جو انہیں قوم کی طرف سے دیا گیایعنی اسپورٹس مین آف دی میلیلیم، لینی صدی کا سب بڑا کھلاڑی اپنی کامیابی اور چاق چوبند رہنے کا راز بتاتے ہوئے جہانگیر خان نے کہا کہ مناسب غذا کا استعمال اور روزانہ دو گلاس دودھ ان کی خوراک کا لازمی جزو ہوتا تھا۔ دن کا آغاز جاگنگ سے کرتے تھے۔ یہ جاگنگ تقریبا کلومیٹر فاصلے پر محیط ہوتی تھی اور اس کے لیے انھوں نے دو گھنے متعین کیے ہوئے تھے۔ دوپہر میں ورزش گاہ جا کر مختلف ورزشیں کرنا، جم جاکے پریکٹس کرنا، جب کہ اتوار کو مکمل آرام کرتے تھے۔ ٹائم میگزین نے سال تک انھیں ایشیا کاہیرو کی فہرست میں شامل کیا۔ ریٹائرمنٹ کے بعد جہانگیر خان نے پروفیشنل اسکواش فیڈریشن کے صدر اور ورلڈ اسکواش فیڈریشن کے صدر کی حیثیت سے بھی خدمات انجا م دیں۔ 
شیخ شہباز شاہین یوسف آج پھر کام سے دیر سے آیا تھا۔ البتہ وہ اپنے بیٹوں کے لئے کھلونے لانا نہیں بھولا تھا۔ اب وہ انہیں کھیلتے دیکھ کر خوش ہو رہا تھا اور کبھی کبھی ان کے ساتھ کھیلنے بھی لگ جاتا۔ فائزہ جو کھانا پکانے میں مصروف تھی اچانک اس کی نظر اپنی بیٹیوں عشاء اور فجر پر پڑی جو حسرت بھری نگاہوں سے باپ اور بھائیوں کو دیکھ رہی تھیں۔ فائزہ اتنی دور بیٹھ کر بھی ان کی آنکھوں کے آنسو دیکھ سکتی تھی۔ فائزہ کے دل میں یوسف کے لئے ناراضگی کے جذبات اُبھرے۔ وہ جلدی جلدی کام ختم کرکے یوسف کے پاس آگئی اور پوچھنے لگیعشاء اور فجر کے لئے کیا لائے ہو؟ یوسف نے حیرانی سے فائزہ کی طرف دیکھا اور کہنے لگامیں ان کے لئے کیا لاتا؟ راستے میں مجھے نہال اور بلال کے لئے کھلونے نظر آئے تو ان کے لئے میں نے خرید لئے۔ جاری ہے یہ سن کر فائزہ کو بہت غصہ آیا اور ان دونوں کی لڑائی ہو گئی۔ ہر دفعہ یوں ہی ہوتا یوسف نہال اور بلال کے لئے ضرور کچھ نہ کچھ لاتا مگر بیٹیوں کے لئے شاذو نادر ہی کبھی کوئی چیز لاتا تھا۔ فائزہ کو اب یقین ہوتا جا رہا تھا کہ یوسف بیٹیوں کی نسبت بیٹوں سے زیادہ پیار کرتا ہے اور عشاء اور فجر باپ کے پیار کو ترستی ہیں۔ یہ سوچ فائزہ کے دل و دماغ پر اس طرح حاوی ہوئی کہ اس کے دل میں نہال اور بلال کے لئے شدید نفرت پیدا ہونے لگی۔ وہ بلال اور نہال سے نفرت کا اظہار کرنے لگی تھی لیکن یوسف کی وجہ سے چپ ہو جاتی۔ یوسف فائزہ کے اس رویہ سے سخت پریشان تھا، اس کو سمجھ نہ آتی فائزہ بچوں کے ساتھ کیوں ایسے پیش آتی ہے۔ فائزہ کے دل میں خیال آیا اگر نہال اور بلال نہ ہوتے تو یوسف اپنی ساری توجہ اور محبت عشاء اور فجر کی طرف دے گا۔ اب وہ ہر وقت یہی سوچتی رہتی اور ہر کام غائب دماغی سے سر انجام دیتی ۔ فائزہ کی مسلسل غائب دماغی کی وجہ سے یوسف نے اس سے بات کی کہ ایسا کیا مسئلہ ہے جس کی وجہ سے وہ پریشان ہے وہ ہر دفعہ بات ٹال دیتی۔ ایک دن یوسف کام سے گھر واپس آیا تو اسے گھر کی فضا میں عجیب و حشت محسوس ہوئی۔ اُس کی دنیا لٹ چکی تھی۔ وہ صبح صحیح سلامت نہال کو چھوڑ کر گیا تھا اور ابصحن میں وہ مردہ حالت میں پڑا تھا۔ سب سے حیران کن بات یہ تھی کہ فائزہ کی آنکھوں میں غم کے بجائے ایک وحشت تھی۔ ابھی وہ اسی صدمے میں ہی تھا کہ چند مہینوں بعد یوسف کو اپنے چار سالہ بیٹے بلال کی اچانک موت کی خبر ملی۔ یوسف کو یقین ہی نہیں آرہا تھا کہ اس کے دونوں بیٹے اس دنیا میں نہیں رہے وہ ہر وقت اسی سوچ میں مبتلا رہتا کہ اس نے ایسا کیا کیا ہے جس کی اسے اتنی بڑی سزا ملی ہے۔ اُسے کبھی کبھی اپنی بیوی پر شک ہوتا شاید بیٹوں کی موت میں اس کا کوئی ہاتھ ہے لیکن وہ یہ سوچتا کہ کوئی ماں کبھی اپنے بچوں کو قتل نہیں کر سکتی۔ فائزہ کو ہر وقت اپنا سانس گھٹتا ہوا محسوس ہوتا اسے لگتا کہ اس کے بچے اسے بلا رہے ہیں وہ رات کو اُٹھ کر چیخیں مارتی ۔ فائزہ کو اپنے بچوں کی روح نظر آتی۔ یوسف پہلے سمجھا کہ شاید یہ ابھی تک صدمے میں ہے۔ وہ اسے پیار سے بہت سمجھاتا لیکن فائزہ پر کسی چیز کا کوئی اثر نہ ہوتا۔ فائزہ کی حالت دن بہ دن بگڑتی جا رہی تھی یوسف نے کافی علاج کروایا لیکن بے سود رہا۔ یوسف نے کچھ عرصے کے لئے گھر سے کہیں دور جانے کا پروگرام بنایا تاکہ فائزہ کو جلد از جلد اس صدمے سے باہر نکالا جا سکے۔ لیکن فائزہ کی صحت پر کوئی خاطر خواہ اثر نہ ہوا۔ ایک روز فائزہ گہری سوچوں میں گم تھی۔ یوسف کافی دیر سے اسے نارمل کرنے کی کوشش کر رہا تھا۔ اچانک وہ پوچھنے لگیکیا تم اپنے بیٹوں سے بہت پیار کرتے تھے۔ ہاں میں اپنے بچوں سے بہت پیار کرتا ہوں، مگر تم یہ کیوں پوچھ رہی ہو؟ ۔ اگر تمہیں پتہ چلے کہ تمہارے بچوں کو کسی نے قتل کیا ہے تو تم کیا کرو گے؟ میں ایک منٹ بھی نہیں سوچوں گا اور ویسے ہی اس کا قتل کروں گا جیسے اس نے میرے بچوں کا کیا۔ اس روز کے بعد فائزہ مزید ذہنی دباؤ کا شکار ہو گئی۔ اب وہ ہذیانی کیفیت میں اپنے بیٹوں کو یاد کرتے ہوئے ایسی باتیں کرتی جن سے یوسف کے دل میں پھر شک پیدا ہونے لگا۔ ایک دن یوسف معمول سے جلدی گھر آگیا۔ فائزہ ایک اونچے ٹیلے پر بیٹھی اِدھر اُدھر دیکھ رہی تھی کہ اچانک اس کی نظر عشاء اور فجر پر پڑی جو اپنے باپ کے ساتھ کھیلنے میں مصروف تھیں۔ یہ دیکھ کر فائزہ کو خوشی محسوس ہوئی ساتھ ہی ساتھ اسے اپنے بیٹوں کی شدید کمی بھی محسوس ہوئی۔ اسے ہر جگہ نہال اور بلال کی آوازیں اور شعلے نظر آنے لگے اسے اپنا دماغ پھٹتا ہوا محسوس ہوا۔ اس کا سانس بند ہونے لگا یوسف کی نظر اچانک فائزہ پر پڑی اس کی بگڑتی حالت دیکھ کر یوسف اس کی طرف لپکا۔ لیکن فائزہ کے الفاظ نے اس کے قدم جما دیئےمیں نے اپنے بچوں کو مار ڈالاقتل کر دیا میں نے اپنے بیٹوں کو۔ یوسف نے نفرت بھری نگاہ فائزہ پر ڈالی اور پوچھاتم یہ سب کیسے کر سکتی ہو۔ تم نے اپنے ہاتھوں سے ہی اپنے بچوں کو مار دیا تم کیسی ماں ہو تم تو ماں کہلانے کے بھی لائق نہیں ہو۔ کوئی ماں اس حد تک ظالم نہیں ہو سکتی۔ تم نے ایسا کیوں کیا؟ یہ سب کچھ میں نے اپنی بیٹیوں کے لئے کیا ہے، تم ہر وقت نہال اور بلال سے پیار کرتے تھے۔ عشاء اور فجر کی تمہیں کوئی پروا نہ تھی۔ یہ سن کر یوسف مزید آگ بگولا ہو گیاجیسے میرے لئے نہال اور بلا ل تھے ویسے ہی عشاء اور فجر تھیں۔ فرق میں نے نہیں کیا فرق تمہاری سوچ میں تھا۔ تم ایک نفسیاتی مریضہ بن چکی ہو میں اور میری بیٹیاں اب مزید تمہارے ساتھ نہیں رہ سکیں۔ آج تم نے اپنے بیٹوں کو اپنی بیٹیوں کے لئے مار دیا ہے کل تم اپنی بیٹیوں کو کسی اور کے لئے مار دو گی۔ میں فجر اور عشاء کو لے کر ہمیشہ ہمیشہ کے لئے تمہاری زندگی سے دور چلا جاؤں گا اور اب تمہاری سزا کا فیصلہ عدالت کرے گی۔ وہ فائزہ کو روتی چیختی چھوڑ کر بچیوں کے پاس چلا گیا۔ 
شکیل صدیقی مجھے عقیل کہتے ہیں اور میں ساتویں جماعت کا طالب علم ہوں۔ آج کل میرے سالانہ امتحان ہورہے ہیں۔ آج منگل ہے اور میرا اردو کا پرچہ ہے۔ میں نے پوری تیاری کرلی ہے۔ جی ہاں! میں فرسٹ آؤں گا۔ جب وین آنے کا وقت ہوا تو میں نے ڈریس پہننا شروع کیا۔ پتا چلا کہ پتلون کی زِپ خراب ہو گئی ہے۔ دوسری پتلون کھونٹی پر لٹکی ہوئی مل گئی، لیکن ماسی نے اسے دھویا نہیں تھا۔ سخت بدبو آرہی تھی۔ داغ دھبے پڑے ہوئے تھے۔ دراصل اس میں میرا کوئی قصور نہ تھا۔ میں پانچ چھ لڑکوں کے ساتھ گلی میں کرکٹ کھیل رہا تھا کہ گیند سامنے والے ورک شاپ میں چلی گئی۔ میں گیند لینے چلا گیا۔ گیند تو مل گئی، لیکن مکینک لڑکے نے شرارت میں اپنے ہاتھ میری پتلون پہ رگڑ دیے۔ سکول کی پتلون میں نے اس لیے پہن لی تھی کہ کل ماسی آئے گی تو دھودے گی، لیکن ماسی نے چھٹی کرلی۔ جاری ہے اُف کہاں جاؤں؟ کیا کروں؟ یاد آیا کہ امی زِپ درست کر لیتی ہیں۔ پہلے بھی کئی بار درست کر چکی ہیں۔ میں نے باورچی خانے میں جاکر کہا امی! پتلون کی زِپ خراب ہو گئی ہے۔ تو میں کیا کروں؟ انھوں نے ڈانٹنے والے انداز سے کہا رات کو اپنا یونی فارم چیک کر لینا چاہیے تھانا؟ وہ ابو کے لیے ناشتا بنارہی تھیں، اس لیے کوئی بات سننے کو تیار نہیں تھیں۔ بات تو وہ ٹھیک کہہ رہی تھیں، مگر اس وقت تو دیر ہورہی تھی۔ سکول کی وین آجاتی تو مصیبت آجاتی۔ امی! آج میرا پرچہ ہے نا! بس آپ زِپ صحیح کر دیجیے۔ اپنی باجی سے کرالو۔ میں دوڑا ہوا ان کے پاس گیا تو ننھے کے ساتھ لوڈو کھیل رہی تھیں۔ باجی! میرے پتلون کی زِپ خراب ہوگئی ہے۔ میں نے رودینے والی آواز میں کہا۔ اچھا میرے پاس رکھ دو۔ میں اپنی گیم ختم کرلوں، اس کے بعد درست کردوں گی۔ وین تو دیر سے آتی ہے نا؟ نہیں، آج جلدی آئے گی۔ آج تو پرچہ ہے نا؟ پرسوں تو وین کا ٹائر پنکچرہو گیا تھا، اس لیے وہ دیر سے آئی تھی۔ میں نے وضاحت کی۔ اچھا ٹھیک کیئے دیتی ہوں، بابا! تم جاکر سوئی دھاگے کا ڈبالے آؤ۔ میں دوڑتا ہوا دوسرے کمرے میں گیا اور سلائی مشین کی دراز سے ڈبا نکال کر لے آیا۔ باجی نے ڈبے سے بلینڈ نکال کر سلائی کاٹ دی اور زِپ نکا ل دی۔ زِپ رواں ہو گئی۔ اب انھیں زِپ کے دونوں کناروں کی سلائی کرنا تھی، جو ہاتھ کاکام تھا۔ انھوں نے ابھی پہلا ٹانکا لگایا تھا کہ سوئی ان کی اُنگلی میں چبھ گئی ۔ تھوڑا سا خون بھی نکل آیا۔ میرے ساتھ بھی کئی بارایسا ہوا تھا، مگر میں نے کبھی کوئی پروا نہیں کی۔ اس وقت نہ جانے کیا ہوا، باجی نے تو وہ اُدھم مچا دیا جیسے کسی نے ان کی اُنگلی پر چھری پھیر دی ہو۔ ہائی اللہ! یہ کیا ہو گیا؟ اس کے سوا ان کے منہ سے کچھ نکل ہی نہیں رہا تھا۔ اوئی میں مرگئی۔ باجی! کچھ نہیں ہوا۔ نل پر جا کر ہاتھ دھولیں۔ میں نے ہمدردی سے کہا۔ میں نہیں لگا رہی زِپ۔ انھوں نے جھنجلا کر کہا اور پتلون ایک طرف پھینک دی۔ میں نے باورچی خانے کا رخ کیا اور امی سے باجی کی شکایت کردی۔ امی نے کہا کہ وہ ناشتہ تیار کر چکی ہیں۔ خود لگا دیں گی۔ میں نے سوچا جب تک اپنی ڈبیا چیک لرلوں۔ اس میں بال پوائنٹ، پنسل ، ربڑ اور شاپنر ہے یا نہیں۔ ڈبیا کھولی تو اس میں بال پوائنٹ نہیں تھا۔ حالانکہ میں نے رات ہی کو رکھا تھا۔ مجھے یقین تھا کہ ارسلان لے گیا ہو گا۔ جب اس کی کوئی چیز گم ہو جاتی ہے تو وہ میری ڈیبا سے نکال لیتاہے۔ وہ سکول جا چکا تھا۔ اب میں کہا جاؤں ؟ میں نے امی سے پیسے لیے اور دوڑتا ہوا دوکان تک گیا ۔ دوکان بند تھی۔ پھر گھر کی طرف دوڑا، ایک اور بچے سے ٹکڑا گیا جو اسٹیل کی چھوٹی بالٹی میں دودھ لے کر آرہا تھا۔ دھکا لگنے سے دودھ گر پڑا اور سڑک سفید ہو گئی۔ وہ مرنے مارنے پر تُل گیا۔ میں نے دو تین بار معافی مانگی تو کہیں جا کر جان چھوٹی۔ اب دوڑنے کے بجائے اطمینان سے چلنے لگا ، گھر کے قریب پاؤں پھسلا تو سڑک پر گر پڑا۔ وہ کیلے کا چھلکا تھا، جو کسی بدتمیز اور گنوار لڑکے نے پھینکا تھا۔ پھر یاد آیا کہ شام کومیں نے بھی تو ٹھیک اسی جگہ کھڑے ہو کرکیلے کھائے تھے۔ ممکن ہے وہ چھلکے میں نے ہی پھینکے ہوں۔ اچھا اب چھلکوں کے بجائے بال پوائنٹ کے بارے میں سوچنا چاہیے۔ گھر پہنچ کر باجی سے کہا تو انھوں نے اپنا پرس کھول کر چمکیلا والا بال پوائنٹ مجھے دے دیا۔ چمکیلا بال پوائنٹ دیکھ کر ننھا مچل گیا اورضد کرنے لگا کہ میں بال پوائنٹ سے لکھوں گا۔ چمکیلا بال پوائنٹ مجھے دو۔ میں نے بال پوائنٹ اپنی ڈبیا میں رکھا اور ڈبیا جاکر اپنے کمرے میں گدے کے نیچے چھپادی۔ پھر اسٹور میں جاکر سکول ڈریس پہنا۔ چونکہ میرے جوتوں میں تسمہ ہے، میں نے اسے کسنے کے لیے زور لگایا تو تسمہ ٹوٹ کر ہاتھ میں آگیا۔ یاد آیا کہ ایک جوڑی تسمہ فالتو ہے ، مگر کہاں ہے؟ ذہن پر زور ڈالا تو یاد آیا کہ ننھے نے کل رات کو دونوں تسمے آپس میں باندھ کر لمبا کر لیا تھا، پھر اس سے اپنے کھلونا اونٹ کی گردن باندھ دی تھی اور اونٹ کو صحن میں دوڑاتا پھر رہا تھا، اونٹ پانی کی بالٹی میں مل گیا۔ ننھا اسے رات کو نہلا رہا تھا۔ پھر پتا نہیں کیا ہوا کہ اس نے اونٹ کو پانی میں ڈبو دیا۔ میں نے اس کی گردن سے تسمہ کھولا اور جوتے میں ڈال لیا۔ وہ گیلا ہو گیا تھا، اس لیے دشواری ہوئی۔ بہ ہر حال اب پاؤں سے جوتے کے نکلنے کا اندیشہ نہیں تھا۔ ابو کے ساتھ ناشتہ کیا۔ سکول کی وین آنے میں صرف دس منٹ رہ گئے تھے۔ وین آگئی تو میں نے ڈبیا بسترکے نیچے سے نکالی اور وین میں سوار ہو گیا۔ امتحان ہال میں بیٹھنے سے پہلے میں نے اپنے دوست شجاع کو بتایا کہ میں نے آج اردو کے پرچے کی تیاری اچھی کرلی ہے، اُمید ہے کہ میں فرسٹ آؤں گا۔ میری بات سن کر وہ ہنسنے لگا۔ مجھے بُرا لگا۔ میں نے کہا کہ جب رزلٹ آئے گا، تب دیکھنا۔ وہ ہنسا اور ہنستا چلا گیا۔ جب ٹیچر نے پرچہ دیا تو میں رونے لگا اور روتا ہی چلا گیا۔ اس لیے کہ اس دن اردو کے بجائے سوشل اسٹیڈیز کا پرچہ تھا۔ میں نے آنسو پونچھ کر کسی نہ کسی طرح سے پرچہ حل کیا۔ سوشل اسٹیڈیز مجھے آتی نہیں تھی، مگر جتنی آتی تھی وہ لکھ دی۔ جی ہاں! اُمید ہے کہ اب میں امتحان میں بُرے نمبروں سے فیل ہو جاؤں گا۔ گھر آکر میں نے کسی کو نہیں بتایا کہ پرچہ کیسا ہواہے ، بلکہ اسے چھپا کر تکیے کے نیچے رکھ دیا۔ میز کی دراز کھول کر سالانہ امتحان کی ڈیٹ شیٹ دیکھی۔ اس میں بھی سوشل اسٹیڈیز لکھا تھا۔ تو پھر کیا بات تھی؟ ششما ہی امتحان کی ڈیٹ شیٹ میں نے بہت سنبھال کر میز کی اسی دراز میں رکھی ہوئی تھی ، کیونکہ میں اس امتحان میں فرسٹ آیا تھا۔ اسے دیکھا تو اس میں آج کے دن اردو کا پرچہ لکھا تھا۔ اتفاق سے تاریخ آج ہی کی تھی، البتہ مہینہ بدلا ہوا تھا۔ امتحان کی تیاری میں نے اسی ڈیٹ شیٹ کو دیکھ کر کر ڈالی تھی۔ 
عاصمہ فرحین مجھے آئی فون چاہیے۔ رات کو کھانے کے دوران مزمل بولا۔ اس کے والدین دادا جان اور اس کے تینوں چھوٹے بہن بھائی بھی موجود تھے۔ بیٹا! آپ کو پچھلے سال ہی نیا موبائل فون دلایا تھا۔ اب یہ نئی فرمائش کیسی؟ پپا ناگواری سے بولے۔ میرے تمام دوستوں کے پاس آئی فون ہے۔ وہ روزانہ گاڑیوں میں اسکول آتے ہیں۔ ایک میں ہی غریب ہوں۔ مزمل نے بدتمیزی سے کہتے ہوئے زمین پر پیر پٹخا۔ اور کھانے سے اُٹھ گیا۔ آپ دیکھ رہے ہیں کہ مزمل کتنا بدتمیز ہو گیا ہے۔ مزمل کے والد دادا جان سے کہنے لگے۔ کوئی بات نہیں، بچہ ہے۔ آہستہ آہستہ سمجھ بوجھ آ ہی جائے گی۔ دادا ابو نے آرام سے کہا تھا۔ اور سب کھانا کھانے لگے۔ جاری ہے مزمل ایک خوبصورت سے گھر میں رہتا تھا۔ مزمل آٹھویں جماعت کا طالب علم تھا۔ اچھی تعلیم دلانے کے لئے اس کے والد کو دو ملازمتیں کرنی پڑتی تھیں، مگر مزمل کو احساس بھی نہ تھا۔ ہر روز نت نئی فرمائشیں کر کے والدین کے کان کھاتا تھا۔ اسکول میں جب کھانے کا وقفہ ہوا تو مزمل کے دوست تنگ کرنے لگے۔ دیکھو تو سہی ابھی تک یہ آئی فون نہیں لے سکا۔ ساتھیوں کے مسلسل چھیڑنے پر وہ منہ بسورتا ہوا وہاں سے اُٹھا۔ جس پر سعود نے اس کا ہاتھ تھاما تھا۔ پھر سعود نے مزمل کے کان میں کچھ کہا، جس پر اس کی آنکھیں چمک اُٹھیں اور کہنے لگا میں سمجھ گیا۔ مزمل نے اپنے جمع شدہ پیسے جیب میں رکھے۔ اور اپنی امی سے رضوان کے ساتھ کھیلنے کا کہہ کر باہر نکل آیا۔ اب اپنے علاقے کی سڑک پر چلتے چلتے وہ باہر بڑی سڑک تک آ گیا تھا۔ یہ سارا علاقہ اس کا دیکھا بھالا تھا۔ اس نے سوچا، ایسا کرتا ہوں کہ کسی بس میں بیٹھ جاتا ہوں۔ جب آخری اسٹاپ آئے گا تو وہاں اُتر جاؤں گا۔ جب میں انھیں نہیں ملوں گا تو سب پریشان ہو جائیں گے اور ابو کو میری فرمائش پوری کرنی پڑے گی۔ یہ سوچ کر وہ مسکرایا اور غور و فکر کیے بغیر ایک بس میں سوار ہو کر آخری اسٹاپ تک پہنچ گیا۔ یہ مزمل ابھی تک نہیں آیا۔ دادا جان نے بہو سے پوچھا۔ آتا ہی ہو گا، وہ کھیلنے گیا تھا۔ پھر مزمل کی امی نے چھوٹے بیٹے سے کہا پڑوس میں پوچھ کر آؤ، وہ رضوان کے ساتھ کرکٹ کھیلنے گیا تھا۔ آج تو مزمل سے میری ملاقات ہی نہیں ہوئی۔ رضوان نے محسن کو جواب دیا۔ لٹکے ہوئے منہ کے ساتھ محسن نے گھر آ کر بتایا تھا۔ پھر دادا جان، اس کے والد اور چند پڑوسی مل کر مزمل کو ڈھونڈنے لگے، لیکن وہ نہ ملا۔ بس سے اُتر کر اسے ایک لمحے کو خوف محسوس ہوا تھا، مگر وہ کیا کرتا! مغرب ہونے والی تھی۔ یہ ایک کچی آبادی تھی۔ وہ ایک ٹھیلے والے کی بینچ پر بیٹھ گیا تھا۔ اب اسے بھوک اور پیاس لگ رہی تھی، مگر ٹھیلے والا واپس جانے کی تیاری کر رہا تھا۔ مزمل بھی واپس جانے کے ارادے سے اُٹھا اور بس کا انتظار کرنے لگا۔ بیٹا! جس بس میں تم آئے تھے، وہ آخری تھی۔ اب کوئی بس نہیں آئے گی۔ ٹھیلے والے نے جیسے ہی اسے یہ بات بتائی، وہ خوف کے مارے پھوٹ پھوٹ کر رونے لگا۔ سچ سچ بتاؤ کہ تم اکیلے کیوں آئے ہو؟ اب مزمل شش و پنج میں مبتلا ہو گیا۔ ٹھیلے والے نے اپنا سامان سمیٹا اور کہنے لگا میری مانو تو میرے ساتھ میرے گھر چلو۔ مزمل ایک لمحے کو ہچکچایا تھا۔ دیکھو، یہ علاقہ اچھا نہیں ہے۔ میں کل صبح تمہیں تمہارے گھر چھوڑ آؤں گا۔ مزمل ٹھیلے والے کے ساتھ گھر میں داخل ہوا۔ یہ دو کمروں کا چھوٹا سا گھر تھا، جس میں ٹھیلے والا اپنے والدین، بیوی اور چار بچوں کے ساتھ رہتا تھا۔ ایک کمرے میں دو چارپائیاں تھیں۔ ایک پر بوڑھی خاتون بیٹھی تھیں۔ دوسری پر اس کے بوڑھے والد لیٹے ہوئے تھے۔ بچے صحن میں کھیل رہے تھے اور بیوی کھانا پکا رہی تھی۔ بیوی باورچی خانے سے پسینہ پوچھتے ہوئے نکلی اور مزمل کو دیکھ کر حیرت سے پوچھا یہ لڑکا کون ہے؟ میں بتاتا ہوں۔ یہ کہہ کر وہ بیوی کو والدین کے پاس لے کر بیٹھ گیا۔ مزمل کا ہم عمر ٹھیلے والے کا ایک لڑکا ذیشان اس کے لئے پانی لایا، پھر اس سے باتیں کرنے لگا۔ دو بچے پلاسٹک کے کھلونوں سے کھیل رہے تھے۔ ان کے گھر ٹی وی بھی نہیں تھا۔ تمہارے پاس موبائل نہیں ہے؟ مزمل نے تعجب سے ذیشان سے پوچھا۔ ہے، ابو کے پاس ہے چھوٹا والا۔ فیضان نے کہا۔ پھر خاتون نے دسترخوان بچھایا اور دال چاول رکھ دیے، جسے بچے مزے لے لے کر کھا رہے تھے۔ مزمل کا بھوک سے بُرا حال تھا۔ وہ بھی ہاتھ منہ دھو کر کھانا کھانے لگا۔ اپنے گھر میں تو وہ شور مچا دیتا تھا، پھر برگر یا پیزا منگوا لیتا۔ کھانے کے بعد بچے اپنا اسکول کا سبق یاد کرنے لگے۔ وہ سب سرکاری اسکول میں جاتے تھے۔ مزمل کو ٹھیلے والے ارشد کے اماں، ابا نے بلایا تھا۔ مزمل نے سب کچھ سچ سچ بتا دیا تھا۔ کیا تمہیں اپنے گھر کا موبائل نمبر یاد ہے؟ ارشد نے پوچھا تھا۔ مزمل نے اپنے والد کا موبائل نمبر بتا دیا۔ ڈیڑھ گھنٹے بعد مزمل کے والد کی گاڑی ارشد کے گھر کے سامنے تھی۔ مزمل خوشی سے لپٹ کر رونے لگا۔ مزمل کے والد نے ارشد کا شکر ادا کیا اور نقد رقم دینے کی کوشش کی، جو کہ اس نے نہیں لی۔ سب گھر والے مزمل کو صحیح سلامت دیکھ کر خوش ہوئے اور اللہ کا شکر ادا کیا۔ دوسرے دن اس کے والد اسے موبائل مارکیٹ لے آئے۔ مزمل فوراً سمجھ گیا۔ اس نے کہا پپا! مجھے معاف کر دیں۔ میں بھول گیا تھا۔ اگر کل میں ٹھیلے والے انکل کے گھر نہ جاتا تو مجھے کبھی یہ معلوم نہ ہوتا کہ میں بہت سارے لوگوں سے اچھے اور بہتر حال میں رہتا ہوں۔ اب میں کبھی ان نعمتوں کی ناشکری نہیں کروں گا، جو مجھے میسر ہیں۔ یہ سن کر اس کے پپا بہت خوش ہوئے اور مزمل کو گلے لگا لیا۔ 
حرا باسط پیارے بچو! شیخ چلی کا نام تو آپ نے یقینا سنا ہو گا اور اس کی کہانیاں پڑھ کر لطف اندوز بھی ہوئے ہوں گے۔ آج ہم اس کی حماقت سے بھرپور کہانی سناتے ہیں۔ کسی گاؤں میں ایک بڑھیا رہتی تھی جس کا ایک ہی بیٹا تھا، جس کا نام چلی تھا۔ وہ بہت کام چور، بے وقوف، سست اور کاہل تھا۔ اسے بس ایک ہی کام آتا تھا، شیخی بگھارنے کا۔ جہاں چند لوگوں کو اکٹھے بیٹھے دیکھتا، ان کے قریب جا کر خود بھی بیٹھ جاتا اور انہیں گفتگو کا موقع دیئے بغیر اپنے جھوٹے سچے کارنامے بیان کرنے لگتا۔ گاؤں کے لوگ اس کی اس عادت سے بہت تنگ تھے اور اس کا نام ہیشیخ چلی رکھ دیا تھا۔ وہ اپنے نام کی طرح بڑے بڑے خیالی منصوبے بناتا لیکن کسی پر عمل نہیں کرتا۔ ایک دن اس کے خیالی پلاؤ پکانے کی عادت سے چڑ کر ایک شخص نے اس سے کہا شیخ صاحب! آپ اتنے بڑے منصوبے کیوں بناتے ہیں؟ آپ نے ایک ہفتے بعد اس دنیا سے کوچ کر جانا ہے، اپنی موت کا خیال کریں۔ جاری ہے یہ سننا تھا کہ بے وقوف شیخ چلی کو ایک ہفتے بعد اپنی موت کا یقین ہو گیا اور اس نے اس کی تیاری شروع کر دیں۔ پہلے اس نے قبر کھدوائی اور اس میں جا کر لیٹ گیا۔ چھ دن گزر گئے، کچھ نہ ہوا، ساتویں روز شیخ چلی نے سوچا کہ یہ اس شخص کے بتائے ہوئے ایک ہفتے کا آخری دن ہے، شاید اب موت کا فرشتہ آنے والا ہے۔ وہ یہ سوچ ہی رہا تھا کہ اس کے کان میں آواز پڑیاگر کوئی اللہ کا نیک بندہ، انڈے کی ٹوکری میرے گھر پہنچا دے تو میں اسے اجرت میں ایک اشرفی دوں گا۔ شیخ چلی اشرفی کا نام سن کر قبر سے باہر نکل آیا اور انڈے کی ٹوکری اٹھا کر سر پر رکھ لی۔ یہ دیکھ کر ٹوکری کے مالک نے کہا، شیخ صاحب، ذرا سنبھال کر لے جانا، انڈے ٹوٹنے نہ پائیں، ورنہ ایک دمڑی بھی نہیں دوں گا، الٹا ہرجانہ لے لوں گا۔ شیخ چلی بڑے غرور سے بولا، میاں صاحب! میں شیخ چلی ہوں، کوئی چھوٹا موٹا شخص نہیں ہوں، پورا گاؤں مجھے جانتا ہے، یہ کہہ کر وہ انڈے کی ٹوکری لے کر چل پڑا۔ خیالی پلاؤ پکانے کی تو عادت تھی ہی، سر پر انڈوں کی ٹوکری رکھ کر راستہ چلتے ہوئے اس کی ذہنی رو بہک گئی اور لگا خیالی پلاؤ پکانے، انڈے پہنچانے کی مزدوری مجھے ایک اشرفی ملے گی، بڑی رقم ہے، اس سے میں مرغی خریدوں گا، وہ انڈے دے گی، انڈے بیچ کر بکری لوں گا، جو بچے دے گی، بکری کے بچے بیچ کر گائے لوں گا۔ گائے دودھ دے گی، میرے بچے دودھ مانگیں گے تو میں ان سے کہوں گا، یہ لو دودھ، اتنا کہتے ہوئے اس نے ٹوکرا پکڑے دونوں ہاتھ ہٹا لیے، جس کی وجہ سے وہ زمین پر گر پڑا اور سارے انڈے ٹوٹ گئے۔ انڈے کے مالک نے جب یہ منظر دیکھا تو وہ آہ و بکا کرتے ہوئے بولا، ہائے میرے انڈے، دوسری طرف شیخ چلی روتے ہوئے دہائی دے رہا تھا، ہائے میرے بچے۔ دونوں کی آہ وزاری سن کر لوگ جمع ہو گئے اور شیخ چلی کی بات سن کر اسے باور کرایا کہتمہاری تو شادی بھی نہیں ہوئی، بچے کہاں سے آگئے جو تم رو رہے ہو، ہاں انڈوں کے مالک کا تم نے جو نقصان کیا ہے، اس کا ہرجانہ تمہیں دینا پڑے گا۔ بات شیخ چلی کی ماں تک پہنچی، اس نے وہاں آکر ہرجانے کی رقم ادا کرکے شیخ چلی کی گلوخلاصی کرائی۔ 
سلمیٰ صفی احدعبداللہ! سکول گیٹ پر کھڑے چوکیدار نے جیسے ہی میرا نام پکارا میں نے جلدی سے اپنا بیگ اٹھایااور باہر کی طرف بھاگا۔ بابا آج پھر اتنی دیر لگا دی۔ میں کب سے انتظار کررہا تھادیکھیں کتنی گرمی ہے بابا نے میری بات پر مسکراکردیکھا اور بولے۔ صاحب بہادر آپ بائیک پر تو بیٹھیں پھر بتاتا ہوں کیوں دیر ہوئی۔ میں نے سکول کیپ درست کی اوربابا کے پیچھے بیٹھ گیا۔ اسی وقت میری نظرآگے جاتی سفید مرسڈیز پر پڑی جس میں میرا ہم جماعت علی بیٹھاتھا۔ بابا ایک بات پوچھوں؟ ۔ میرے ذہن میں کلبلاتے سوال کاجواب ضروری تھا۔ جی بیٹاضرور پوچھیں! ۔ بابا نے نے ہجوم روڈ سے نکلتے ہوئے کہا۔ جاری ہے بابا! علی کے پاپا کے پاس تو مرسڈیز ہے وہ روز اے سی والی کار میں آتا جاتا ہے اور آپ کے پاس یہ پرانی بائیک جس پر اتنی گرمی لگتی ہے۔ اوپر سے اس کی آوازمجھے ذرااچھی نہیں لگتی۔ میں نے براسا منہ بناکر بائیک کی طرف دیکھا۔ تو بیٹا بائیک بھی تو ایک سواری ہے۔ اس میں ایسی کیا خامی ہے؟ کم از کم آپ پیدل تو گھر سے سکول نہیں آتے نا؟ ۔ بابا نے نرم لہجے میں مجھے سمجھایا۔ لیکن اس میں اے سی تو نہیں نا میں بضد تھا۔ بیٹا یہ تو خدا کی تقسیم ہے وہ جس کو چاہے جتنادےہمیں ہر حال میں اس کا شکر گزار رہنا چاہیے بابانے جواب دیا۔ تو بابا اللہ تعالیٰ ہمیں مرسڈیز کیوں نہیں دیتا؟ ہماراگھر ساتھ والے انکل کے گھر جتنا بڑا کیوں نہیں؟ ۔ اللہ تعالیٰ ہر چیز دوسروں کو کیوں دیتے ہیں؟ ۔ مجھے ہر سوال کا جواب درکار تھا۔ میں مزید بھی پوچھتا لیکن اچانک موٹر سائیکل رک گیا۔ نیچے اترو! بابا نے مجھے کہا۔ میں نے حیرانی سے آس پاس دیکھاجہاں کچھ فاصلے پر نئی سڑک بن رہی تھی۔ یہاں کیوں اترے بابا؟ مجھے تو پہلے اتنی پیاس لگ رہی ہے اوپر سے اتنی دھوپ بابا مجھے لے کر ایک درخت کے نیچے کھڑے ہوگئے۔ احد بیٹا! آپ سامنے ان لوگوں کو دیکھ رہے ہیں جو سڑک بنارہے ہیں۔ ان کے ساتھ خواتین بھی ہیں اور بچے بھی۔ وہ سب اس گرمی میں بغیر اے سی کے کام کررہے ہیں۔ ان کے پاس تو ایسا گھر بھی نہیں جیسا ہماراہے۔ میری نظر ساتھ بنی جھگیوں پر گئیبابا نے اپنی بات جاری رکھی۔ احد بیٹا! کیا ان بچوں کا دل نہیں کرتاکہ وہ بھی سکول جائیں؟ ۔ لیکن ان کے ماں باپ مجبور ہیں کیونکہ ان کے پاس تو اتنا سرمایہ نہیں۔ لہذا زندہ رہنے کے لئے وہ اپنے بچوں کو بھی ساتھ مزدوری پر لگادیتے ہیں۔ آپ اگر اپنے سے اوپر لوگوں پر نگاہ ڈالو گے تو اپنا آپ ہمیشہ چھوٹا لگے گا لیکن اپنے سے نیچے دیکھو تو اپنا آپ بہت بلند نظر آئے گا۔ اگر اللہ تعالیٰ نے آپ کو مکمل بنایاگھردیا۔ اچھا کھانا پینا دیا تو اس پر شکرادا کرونہ کہ خدا کی تقسیم پر ناشکری کرو۔ یہ بھی ہو سکتا تھا کہ آج ان بچوں کی جگہ آپ ہوتے پھر؟ ۔ بابا نے تفصیل سے سمجھایا۔ میں نے فوراََ دل میں اللہ کا شکر ادا کیا اور اپنی سوچ پر معافی مانگی۔ واقعی اس ذات کی تقسیم میں مصلحت ہوتی ہے۔ میری جھکی نظروں سے بابا کو یقین ہوگیا کہ انہوں نے میرے تمام سوالات کا جواب دے دیا ہے۔ بس بیٹا! ہر حال میں شکر ادا کرتے رہو کیونکہ ایسے ہی لوگ اللہ تعالیٰ کے نزدیک مقبول ہیںدنیا کی نظر میں ان کے پاس کچھ نہیں مگر آخرت میں ان کے صبر پر انہیں بلنددرجات دئیے جائیں گے۔ جہاں ہمیشہ رہنا ہے۔ بابا نے میرا ہاتھ پکڑا اور واپسی کے لئے چل پڑے۔ میرا دل ابھی تک اللہ تعالیٰ کا شکرادا کررہا تھا۔ 
عاصمہ زیدی گھر میں داخل ہوا تو دیکھا بیوی بیٹھی رو رہی ہے۔ کیا ہوا؟ میں نے پوچھا۔ آج اس نے بیوی کے کہنے پہ بڑھیا کو پھر مارا ہے۔ اور اتنا ماراوہ پھر ہچکیوں سے رونے لگی۔ تمہیں کیا ۔ وہ اس کی ماں ہے، تمہاری نہیں اور پھر بڑھیا، زبان چلاتی ہو گی۔ میں نے اس کا غم غلط کرنے کے لئے کہا۔ آپ کو کچھ پتا بھی ہے، اس بیچاری کو فالج ہے۔ بیوی نے تلخی سے جواب دیا۔ پہلے تم نے کبھی بتایا نہیں کہ اس کو فالج ہے۔ اچھا چھوڑو۔ ہم کر بھی کیا سکتے ہیں؟ ۔ میں نے موضوع بدلنے کی کوشش کی۔ میرادل کرتاہے کہ بڑھیا کو اپنے گھر لے آؤں کچھ دنوں کے لئے۔ کیا ۔ کیا کہا؟ پاگل ہو گئی ہو۔ پرائی مصیبت اپنے گلے ڈالو گی ۔ مجھے اس کی سوچ پہ غصہ آگیا۔ صرف ہفتے بھر کے لئے۔ نہیں، نہیں۔ جاری ہے یہ نا ممکن ہے۔ اور پھر وہ کیوں دینے لگا اپنی ماں ہم کو۔ میں نے کہا۔ اس کی بیوی کئی مرتبہ کہہ چکی ہے کہ بڑھیا مرتی بھی نہیں۔ بیوی نے کہا۔ بس اب آپ مان جائیں اور اس کو اپنے گھر لے آئیں ۔ یہ کہتی ہوئی وہ میرے پہلو میں آبیٹھی۔ اچھا جیاب اس بڑھیا کو گھر لانے کی ذمہ داری بھی مجھ پر ڈال رہی ہو۔ اور یہ تو سوچو کہ تم اس کو سنبھال بھی لوگی؟ ۔ میں نے کہا۔ اپنے بچے تو ہیں نہیں، میں گھر میں سوائے ٹی وی دیکھنے کے اور کیا کرتی ہوں۔ چلو وہ آجائے گی تو میرا دل بھی لگا رہے گا۔ اس نے اُداسی سے کہا۔ ہماری شادی کو دس سال ہو گئے تھے۔ مگر اولاد سے محرومی تھی۔ میں نے سوچا ۔ چلو بات کرکے دیکھنے میں حرج نہیں ہے ۔ کونسا، وہ اپنی ماں ، ہمیں دینے پہ راضی ہو جائے گا۔ اگر راضی ہو گیا تو؟ اگر وہ بڑھیا مستقل گلے پڑ گئی تو۔ میں نے اپنے خدشے کا اظہار ، بیوی سے کیا۔ یہ تو اور اچھی بات ہے۔ اس نے خوش ہوتے ہوئے کہا۔ اگلے دن شام کو کافی سوچ بچار کے بعد میں ان کے گھر گیا۔ میں نے پلان کے مطابق اس سے کہا کہ میری بیوی ، فالج کا علاج قرآن پاک سے کرنا جانتی ہے۔ اور آپ کی والدہ کا علاج کرنا چاہتی ہے۔ یہ سن کر اس نے کسی خوشی کا اظہار نہ کیا ۔ تو میں نے بات جاری رکھی کہ اس میں مسئلہ یہ ہے کہ آپ کی والدہ کو ہفتہ بھر ہمارے گھر پر رہنا ہو گا۔ آپ فکر نہ کریں، ہم ان کا اچھے سے خیال رکھیں گے۔ یہ سن کر اس کے چہرے پہ شرمندگی اور خوشی کے ملے جلے اثرات پیدا ہوئے۔ اس نے تھوڑی سی بحث کے بعد اجازت دیدی۔ میں نے اُٹھتے ہوئے کہا کہ علاج میں پندرہ بیس دن بھی لگ سکتے ہیں۔ اس نے اور بھی خوشی محسوس کی۔ کہنے لگا۔ سلیم صاحب، میں چاہتا ہوں کہ میری ماں ٹھیک ہو جائے، بھلے مہینہ لگ جائے ۔ اور یوں اماں ، مستقل ہماری ہو کر رہ گئیں۔ وہ بڑھیا سفید روئی کا گالہ سی تھی۔ مناسب خوراک اور دیکھ بھال نہ ہونے کی وجہ سے حالت اور زیادہ خراب تھی۔ میری بیوی تو تن ، من ، دھن سے اس کی سیوا میں جٹ گئی ۔ اس کے لئے ہر چیز نئی خریدی گئی۔ بستر، کمبل ، چادریں، کپڑے۔ اچھی خوراک، اور خدمت سے اماں کے چہرے پہ رونق آنے لگی۔ پتا ہی نہ چلا، مہینہ گزر گیا۔ پہلے اس کی بہو ہر دو دن بعد آتی رہی۔ پھر چار دن کا وقفہ ہو ا ، پھر ہفتہ ہونے لگا۔ اماں کو واپس لے جانے کی بات نہ اس نے کی، نہ ہم نے۔ دوسرے مہینے میں وہ ایک ہی دفعہ آئی۔ گھر کی مصروفیات کا رونا روتی رہی۔ تیسرے مہینے کے بعد، اس نے آنا بند کر دیا۔ میں نے بیوی سے کہہ دیا کہ اب اماں ، تمہاری ذمہ داری بن گئی ہے، اب تم سنبھالو۔ بیوی نے خوشی کا اظہار کیا۔ یہ غالباً ساتواں مہینہ تھا کہ اس آدمی کو اس کی بیوی نے اپنے دوست کے ساتھ مل کے قتل کر دیا اور بعد میں وہ خود بھی پکڑی گئی۔ ادھر جیسے جیسے اماں کی توانائی بحال ہورہی تھی اور چہرے پہ رونق ، مسکان آنے لگی تھی۔ ویسے ویسے، میرا کاروبار ترقی کرنے لگا۔ ایسے لگتا تھا جیسے مجھ پر دھن برسنے لگا ہو۔ سال بھر میں میری تین دکانیں ہو چکی تھیں۔ تیسرے سال ہم تینوں ، میں ، بیوی اور اماں نے حج کی سعادت حاصل کی۔ گلستان جوہر میں پانچ سوگز کا بنگلہ خرید کر وہاں شفٹ ہو گئے۔ اماں، ہمارے ساتھ سات سال رہیں، ہر پل ان کا ہمیں دعائیں دیتے گزرتا ۔ اور ہم میاں بیوی ، خوشی سے پھولے نہ سماتے۔ عجیب کرامت یہ ہوئی کہ اماں کی برکت اور دعاؤں سے ، اللہ رب العزت نے مجھے اولاد سے نوازا۔ آج وہ ہمارے درمیان نہیں، مگر ان کی کمی شدت سے محسوس ہوتی ہے۔ پچھلے دنوں، میری بیوی بہت خوش تھی۔ وجہ پوچھی تو کہنے لگی۔ میں نے ایک خواب دیکھاہے۔ کیسا خواب؟ میں نے دیکھا کہ محشر کا دن ہے اور سب حیران و پریشان کھڑے ہیں۔ ان میں ، میں بھی کھڑی ہوں کہ اتنے میں ، اماں آئیں اور میرا ہاتھ پکڑ کر کہنے لگیں۔ منیرہ، ادھر آ، میرے ساتھ، تجھے پل صراط پار کرادوں۔ میں ان کے ساتھ چلی، ہم ایک باغ سے گزرے، تھوڑی دیر میں باغ ختم ہوا تو ایک بڑا سا میدان آگیا تو اماں کہنے لگیں، بس ہو گیا پل صراط پار۔ میں حیران ہوئی۔ تو وہ بھی زور سے ہنسنے لگیں۔ پھر میری آنکھ کھل گئی۔ مبارک ہو بھئی۔ بہت اچھا خواب ہے مگر تمہیں میرا خیال نہ آیا۔ ؟ چلو۔ خیر ہمیں بھی کوئی نہ کوئی مل ہی جائے گا جو پل صراط پار کرادے۔ آمین۔ بیوی نے جیسے دل کی گہرائیوں سے کہا۔ اور پھر اس کو میں نے یہ نہیں بتایا کہ ایسا ہی خواب میں بھی دیکھ چکا ہوں بس فرق یہ تھا کہ اماں نے میرا ہاتھ پکڑتے وقت کہا تھا، چلو ، تمہیں منیرہ کے پاس لے چلوں وہ پل صراط کے پار ، تمہارا انتظار کررہی ہے۔ 
مریم جہانگیر تین بج چکے تھے مگر حسن ابھی تک ٹی وی لاؤنج میں براجمان تھا۔ امامہ آپی نے اُسے وہاں دیکھا تو چڑسی گئی۔ اسے حسن آپ نے ابھی تک نماز نہیں پڑھی۔ سواایک بجے اذان ہو جاتی ہے اور موصوف کوئی نہ کوئی لولا لنگڑا عذر پیش کرکے تین بجے نماز پڑھتے ہیں۔ منع کرویا سمجھاؤ تو جواب ملتا ہے کہ پانچ بجے تک وقت ہے۔ تمہارا بس چلے تو تم ساری نمازیں ایک ساتھ ہی ادا کرلو۔ بار بار وضو بھی نہ کرنا پڑے۔ امامہ آپی کی جلی کٹی سننے کے بعد بھی حسن ٹس سے مس نہ ہوا۔ کہنے لگابس یہ پروگرام ساڑھے تین بجے ختم ہوتا ہے تو میں نماز پڑھتا ہوں۔ امامہ آپی نے جا کر رائمہ آپی کو شکایت لگادی۔ رائمہ آپی بولیاچھا تم خاموش رہو۔ عصر کی نماز کے بعد وہ میرے پاس پڑھنے آئے گا تو میں اُسے سمجھادوں گی۔ جاری ہے شام کو حسن رائمہ آپی کے پاس جا کر بیٹھا اور کتابیں نکالنے لگا۔ رائمہ آپی نے حسن کو ٹوک دیانہیں حسن! آج ہم نصابی کتاب سے کچھ پڑھنے کی بجائے عملی زندگی کے متعلق بات کریں گی۔ آپ یہ بتائیں کہ وقت پر نماز کیوں نہیں ادا کرتے؟ باجی! دیکھیں ہمارے پاس اور بھی کام ہوتے ہیں، مشاغل ہوتے ہیں۔ تو میرے خیال میں اُن کو نبٹا کر نماز پڑھ لینے میں کوئی حرج نہیں ہے۔ حسن نے جواب دیا۔ رائمہ آپی نے حسن کا مئوقف سنا اور کچھ توقف کے بعد بولیدیکھو حسن! ہم نماز پڑھتے ہیں اللہ تبارک وتعالیٰ کی قربت اور محبت کے حصول کی خاطر۔ تو جب اللہ تعالیٰ نے ادائیگی نماز کے لیے وقت مقرر کیا ہے تو کیا یہ ہمیں زیب دیتا ہے کہ اُس وقت سے روگردانی کریں۔ اگر تمہیں کوئی بہت عظیم شخص ملنے کے لئے بلائے تو کیا تم اُس کے دیئے گئے وقت میں تبدیلی کروگے؟ دیر سے جاؤ گے؟ نہیں ناں؟ تو اللہ عظیم کون ہے؟ اور جس وقت مئوذن اذان دیتا ہے تو ہر مسلمان انہی الفاظ کر دہراتا ہے اور ان الفاظ کے سبب قلب مسلم پر محبت الہٰی کا سحر طاری ہو جاتا ہے۔ اور ہم اگر اسی سحر کے زیر اثر نماز ادا کریں تو یقینا خشوع وخصوع سے ادا کرپائیں گے۔ اور ویسے بھی نماز میں وقت ہی کتنا لگتا ہے؟ زیادہ سے زیادہ منٹ اور اگران منٹوں کے بدلے انسان کو مالک کائنات کی محبت اور قربت کا حصول ہوتا ہے تو یہ ہرگز گھاٹے کا سودا نہیں ہے۔ ساری زندگی میں اگر ہردن نماز مقرر وقت پر ادا کریں تو دنیا اور آخرت دونوں سنور جائیں۔ اس لیے ہمیں وقت پر نماز پڑھنی چاہیے۔ ویسے بھی تم نے بی اماں کو کہتے سنا ہوگاویلے دی نماز کو ویلے دیاں ٹکراںیعنی جو وقت پر ادا ہوجائے وہی نماز ہے اور جو بے وقت ادا کی جائے وہ صرف ٹکریں ہی ہیں۔ بحیثیت مسلمان ہمیں نماز کی ادائیگی کا وقت اپنے روزمرہ کے کام دھندے کی مناسبت سے طے نہیں کرنا چاہیے بلکہ کام دھندے نماز کے اوقات کی مناسبت سے کرنے چاہیے۔ امید ہے کہ میری بات سمجھنے کی نہ صرف کوشش کرو گے بلکہ اس پر عمل بھی کرو گے۔ کیونکہ علم بغیر عمل کے بیکار ہے۔ رائمہ آپی کے چپ ہونے پر حسن سرجھکائے کمرے سے باہر گیا۔ امامہ آپی نے حسن کر گیٹ کی طرف جاتے ہوئے دیکھا تو بولیارے حسن کہاں جارہے ہو؟ نماز پڑھنےحسن نے مختصر جواب دیا۔ مگر ابھی تو نماز میں وقت ہے۔ امامہ آپی نے گھڑی دیکھتے ہوئے کہاصرف پانچ منٹحسن نے جواب دیا اور دونوں بہن بھائی کھلکھلا اٹھے۔ 
بلقیس ریاض یورپ کے قیام کے زمانے کی بات ہےمیں لندن میں اپنی سہیلی کے پاس ٹھہری ہوئی تھیایک روز مجھ سے کہنے لگی کہآؤ تمہیں جنگل کی سیر کرواتی ہوں۔ جنگل میں نہ بابا مجھے وہاں جاتے ہوئے ڈر لگتا ہے۔ ڈرنے کی بات تھوڑی ہے میں تمہیں اپنی آنٹی سے ملواؤں گی۔ آنٹی میں نے حیرت سے پوچھا۔ ہاں وہ جنگل میں رہتی ہیں۔ تو کیا وہ اکیلی جنگل میں رہتی ہیں کچھ لوگ اور بھی ہیں مگر وہاں بہت کم گھر ہیں۔ اچھا میں بے دلی سے اس کے ساتھ اپنی سہیلی کی آنٹی گریس سے ملنے کیلئے چلی گئی تھی۔ ایک گھنٹے کی ڈرائیو پر جنگل آگیا تھاہم دونوں ایک چھوٹے سے گھر میں آنٹی گریس کو ڈھونڈنے لگی تھیںوہ باورچی خانہ میں چائے کا اہتمام کر رہی تھیں شاید انہیں ہماری آمد کی اطلاع مل چکی تھی۔ جاری ہے وہ خوشی خوشی باورچی خانہ سے نکل کر ہم دونوں سے ملیں۔ آنٹی گریس یہ میری دوست پاکستان سے آئی ہیں۔ ویلکم مائی ڈارلنگ ۔ انہوں نے میرا منہ چومتے ہوئے کہا۔ ہم دونوں اس وقت لونگ روم میں بیٹھی تھیں آنٹی گریس چائے بنا کر لے آئی تھیںساتھ چاکلیٹ اور بسکٹ بھی تھے۔ چائے پیتے ہوئے میں نے سارے گھر کا جائزہ لینا شروع کر دیا تھا ۔ سنسان گھر اور وہ بھی اس گھنے جنگل میں تین چار گھروں میں سے ایک تھاکچھ فاصلے پر تین چار گھر اور بھی تھےاکثر شکاری وہاں آکر ٹھہرتے تھےان گھروں میں سوائے چوکیداروں کے اور کوئی نہیں رہتا تھا مگر یہ بوڑھی خاتون اتنی بہادر تھی کہ وہ اکیلی اس گھر میں رہ رہی تھیں۔ سارے گھر میں سناٹا چھایا ہوا تھا مجھ سے رہا نہ گیا اور میں نے پوچھ ہی لیا تھا۔ آنٹی آپ اکیلی اس گھر میں رہتی ہیں بچے نہیں ہیں کیا؟ بچے دو ہیں اچھا تو کدھر ہیں؟ ان کی شادیاں ہو چکی ہیں اپنے اپنے گھروں میں مصروف ہیں کبھی کبھار آجاتے ہیں۔ میں اس وقت بہت خوفزدہ ہو رہی تھی تو ان سے پوچھ بیٹھی تھی۔ آنٹی آپ کو اکیلے گھر میں ڈر نہیں لگتامیرا مطلب یہ ہے کہ شہر میں گھر ہوتا تو اکیلے رہنے میں کوئی قباحت نہیں تھی مگر یوں اکیلے رہنا توبہت ہی مشکل ہے۔ میں اکیلی تو نہیں رہتی ہوںبہت سے لوگ میرے ساتھ رہتے ہیں چائے پینے کے بعد وہ ہمیں برآمدے میں لے گئی تھیکمرے سے ایک سیٹی اُٹھا لائی تھیں اور سیٹی کو بجانا شروع کر دیا تھاابھی چند ہی لمحے گزرے ہونگے تو بہت سارے پرندے آن کر ان کے کندھوں پر بیٹھ گئےرنگا رنگ کے خوبصورت پرندے تھےوہ مسکرائیں اور بتانے لگیں۔ یہ میرے ساتھی ہیںمیرے ساتھ کھانا کھاتے ہیںمیں ان سے باتیں کرتی ہوںدیکھا ڈھیر سارے بچے ہیںوہ ایک پرندے کے منہ کو چومتے ہوئے بتا رہی تھیں۔ میں حیران سی آنٹی گریس کو دیکھ رہی تھی جو ان پرندوں کے ساتھ خوش و خرم دکھائی دے رہی تھیں میری حیرانگی کو دیکھتے ہوئے وہ مجھ سے گویا ہوئیں۔ نہ صرف پرندے میرے بچے ہیں بلکہ دو بلیاں اور دو کتے بھی ہیں۔ میں پریشان ہو گئی تھی پوچھ ہی نہ سکی تھی۔ اس گھنے جنگل میں اکیلے رہنا اور وہ بھی بوڑھی خاتون کایہ بات میرے لئے بہت ہی حیران کن تھیصرف پرندوں کو اپنی اولاد بنایا ہوا تھا۔ آنٹی گریس نے دو بلیوں کو بلایا اور وہ چپ چاپ آکر ان کے قریب بیٹھ گئی تھیں کتے اس وقت کہیں گھوم پھر رہے تھے۔ آنٹی یہ جانور یعنی کتے اور بلیاں آپس میں لڑائی نہیں کرتےمیری بات کا جواب دیتے ہوئے بتانے لگیں۔ پہلے پہل تو ان کی لڑائیاں ہوتی تھیں مگر میں نے ان کی تربیت کرنے میں بڑی محنت صرف کی ہے۔ اب اتنے مہذب اور منظم ہو گئے ہیں کہ جونہی لڑنے کی کوشش کرتے ہیںتو میرا اشارہ پاتے ہی خاموشی سے اپنی اپنی جگہوں پر بیٹھ جاتے ہیں۔ مجھے تو رہ رہ کر خیال آرہا تھا ایک انسان کی تربیت میں خاصا وقت درکار ہوتا ہےمگر اس نے جانوروں اور پرندوں کی تربیت کی ہوئی تھی۔ اس بہادر خاتون نے اپنی تنہائی کا حل ڈھونڈ لیا تھاوہ پرندوںبلیوں اور کتوں کے ساتھ بہت خوش تھیاور ایک ہم جو انسانوں کے ساتھ خوش نہیں رہ سکتے۔ میں واپس آتے ہوئے سوچ رہی تھی کہ اس دنیا میں طرح طرح کے لوگ بستے ہیںایک خدا ہی ہے جو انسانوں کو جینے کا موقع دیتا ہے۔ 
غلام یٰسین نونارییہ ایک طاقتور، لیکن ایک بے وقوف انسان کی کہانی ہے۔ اس کا نام تو کچھ اور تھا، لیکن وہ جوا راٹا کے عجیب و غریب نام سے مشہور تھا۔ جوا راٹا بے حد طاقتور، لیکن احمق شخص تھا۔ وہ ایک وقت میں پچاس افراد کا کھانا کھا لیتا تھا۔ اس کا باپ بہت پریشان تھا، کیونکہ وہ کھانے کے علاوہ کوئی کام نہیں کرتا تھا۔ ایک روز کسی نے جوا راٹا کو بتایا کہ شمالی پہاڑوں کے پیچھے ایک وادی ہے۔ اس کا نام اگنستان ہے۔ وہاں بہت بڑا خزانہ چھپا ہوا ہے۔ اگر تم وہ خزانہ حاصل کر لو تو تمہاری ساری زندگی عیش میں گزرے گی۔ جوا راٹا یہ سن کر بے حد خوش ہوا اور اسی دن وہ وادی کی طرف چل دیا۔ چلتے چلتے شام ہو گئی۔ رات اس نے ایک گاؤں میں گزاری۔ جاری ہے صبح ہونے کے بعد وہ اپنا سفر کرنے ہی والا تھا کہ گاؤں کے چودھری نے اسے بلایا اور کہا نوجوان! تم مجھے بہت طاقتور لگتے ہو۔ میں چاہتا ہوں کہ تم میرے پاس رہو، کام کرو، میں تمہیں مالا مال کر دوں گا۔ جوا راٹا نے کہا چودھری صاحب! میں فی الحال ایک عظیم خزانے کی تلاش میں جا رہا ہوں۔ مجھے تھوڑے سے مال کی ضرورت نہیں ہے۔ چودھری صاحب خاموش ہو گئے۔ وہ چل پڑا۔ چلتے چلتے وہ ایک جنگل سے گزرا۔ اس کی نگاہ ایک ہرن پہ پڑی۔ وہ اس کے پیچھے دوڑنے لگا۔ ہرن بھی بھاگنے لگا، مگر جوا راٹا بھی بہت تیز دوڑتا تھا، اس نے جلد ہی ہرن کو پکڑ لیا۔ ہرن نے کہا تم مجھے چھوڑ دو تو میں تمہیں اس جنگل میں دفن ایک خزانے کا پتا بتا سکتا ہوں۔ خزانہ اتنا زیادہ ہے کہ تم صدیوں تک استعمال کرو، تب بھی ختم نہ ہو گا۔ جوا راٹا نے قہقہہ لگاتے ہوئے کہا تم مجھے بے وقوف مت سمجھو۔ میں اس سے بھی بڑے ایک خزانے کی تلاش میں نکلا ہوں۔ جوا راٹا نے ہرن کو مار کر آگ پر بھون لیا اور کھا پی کر آگے روانہ ہوا۔ آخر وہ شمالی پہاڑیوں کے قریب جا پہنچا۔ کچھ دور ایک بزرگ بیٹھے عبادت کر رہے تھے۔ بزرگ نے جوا راٹا کو آتے دیکھا تو اسے اپنے پاس بلایا۔ قریب پہنچ کر جوا راٹا نے پوچھا اے بزرگ! کیا آپ وادی اگنستان کے بارے میں کچھ جانتے ہیں؟ بزرگ نے بتایا یہ وادی، موت کی وادی ہے۔ وہاں جو بھی گیا، بچ کر واپس نہ آیا۔ اگر تم وہاں جانے کا ارادہ کیے بیٹھو ہو تو میری مانو، مت جاؤ۔ وہاں صرف موت ہے۔ جوا راٹا نے قہقہہ لگایا اور بولا میں کوئی بزدل آدمی نہیں ہوں، اگر وہاں کوئی دیو بھی ہے تو اسے اُٹھا کر پھینک دوں گا۔ میں وہاں ضرور جاؤں گا۔ بزرگ نے اسے قابلِ رحم نظروں سے دیکھا، مگر کچھ نہ کہا۔ بزرگ کو یقین تھا کہ وہ موت کے منہ میں جا رہا ہے۔ آخر جوا راٹا وادی اگنستان کے دروازے پہ پہنچ گیا۔ آگے جو کچھ ہوا، بُرا ہوا۔ جوا راٹا چاہتا تو اپنی طاقت سے خود بھی فائدہ اُٹھاتا اور دوسروں کے کام آ کر سکون پاتا۔ وہ جتنا طاقتور تھا، اتنا ہی بے وقوف بھی تھا۔ اس نے لالچ میں پڑ کر گاؤں کے چودھری صاحب کی عمدہ پیشکش ٹھکرا دی۔ ہرن خزانے کا راز بتا رہا تھا تو اسے ہلاک کر دیا۔ ایک نیک دل بزرگ نے اسے بہت سمجھایا، لیکن وہ آخر تک اپنے آپ کو عقل مند سمجھتا رہا۔ وادی کے دروازے پر ایک نظر نہ آنے والے ہاتھ نے اسے پکڑ کر کھینچ لیا۔ آج تک اس کا پتا نہ چلا کہ وہ کہاں گیا۔ 
ایک بڑھیا تھی۔ وہ بڑھیا اپنا سارا گہنا پاتا پہن کر کہیں جا رہی تھی۔ گہنا کیا تھا؟ یہی کانوں میں جھمکے تھے۔ باہوں میں گنگن تھے اور گلے میں ہار تھا۔ مگر یہ سارے زیور تھے سونے کے۔ بے چاری بڑھیا کے پیچھے دو ٹھگ لگ گئے۔ دونوں بڑے چال باز، مکار اور عیار تھے۔ دونوں آپس میں گہرے دوست تھے۔ دونوں چاہتے تھے کہ بڑھیا سے سارے کا سارا زیور ہتھیا لیں۔ لیکن بڑھیا نے بھی اپنے بال دھوپ میں سفید نہیں کیے تھے، وہ ٹھگ تو ٹھگ تھے ہی یہ بڑھیا ان کی بھی نانی تھی۔ ایک ٹھگ نے آگے بڑھ کر علیک سلیک کے بعد پوچھا کہ بڑی اماں کہاں جا رہی ہو؟ بیٹا! شہر جا رہی ہوں بڑھیا نے جواب دیا۔ پھر تو خوب ساتھ ہوا۔ بڑی اماں ہم بھی تو شہر ہی جارہے ہیں۔ دوسرا ٹھگ بولا۔ ہاں بیٹا! اچھا ہوگیا۔ بڑھیا نے کہا۔ جاری ہے تھوڑی دور چلنے کے بعد ایک ٹھگ بولا۔ بڑی اماں کوئی کہانی ہی سناﺅ جس سے سفر کی تھکان معلوم نہ ہو اور وقت بھی جلد کٹ جائے۔ بیٹا! میں بھلا کون سی کہانی سناﺅں؟ تم ہی کچھ کہو۔ ہم سنائیں۔ دوسرا ٹھگ بولا۔ مگر بڑی اماں ایک شرط ہے۔ وہ یہ کہ اگر تم نے ہماری کہانی کو جھوٹ کہا تو ہم تمہارے کنگن اتار لیں گے۔ بڑھیا نے ان کی یہ شرط مان لی اور ایک ٹھگ کہانی سنانے لگا۔ بڑی اماں! ہماری ایک گائے تھی۔ بڑی خوب صورت موٹی موٹی آنکھیں تھیں اس کی۔ لمبے لمبے کان تھے۔ دودھ اتنا دیتی تھی کہ ہم دوہتے دوہتے تھک جاتے تھے لیکن دودھ پھر بھی ختم نہ ہوتا تھا۔ اس میں خاص بات یہ تھی کہ اگر ہم اس کے داہنے سینگ پر بیٹھ جاتے تو مغرب میں پہنچ جاتے اور جب بائیں پر بیٹھتے تو مشرق میں آجاتے۔ پاکستان بننے پر جب ہم قافلے کے ساتھ پاکستان آرہے تھے تو ہم پر فسادیوں نے حملہ کر دیا۔ ایک سنسناتی ہوئی گولی آئی اور ہماری گائے کو لگی جس سے بے چاری وہیں ڈھیر ہو گئی۔ بڑا افسوس ہوا۔ بڑھیا نے افسوس ظاہر کرتے ہوئے کہا۔ بڑی اماں! اب تم کچھ سناﺅ۔ ٹھگ نے تیر نشانے پر نہ لگتے دیکھ کر کہا۔ میں سناﺅں؟ بڑھیا نے کہا۔ اگر تم نے میری بات کو غلط جانا تو تمہیں ایک سو روپیہ دینا پڑے گا۔ ٹھگو نے کہا۔ ہمیں منظور ہے۔ تو پھر سنو بیٹوں! جب میری شادی ہوئی تو میرے والد نے ایک بیل بھی مجھے جہیز میں دیا۔ بڑا اچھا بیل تھا۔ کسی کو کچھ نہ کہتا تھا، ایک دفعہ یوں ہی باہر کھیت میں کوئی دوسرا بیل اس سے لڑ پڑا۔ ایسا لڑا کہ ہمارے بیل کے ماتھے پر اچھا خاصا زخم ہو گیا ہم نے بہیترے علاج کرائے لیکن زخم نہ بھر سکا کرنا خدا کا یوں ہوا کہ بنولے کا دانہ اس کے زخم میں کہیں سے گر گیا۔ ہوتے ہوتے وہ اچھا خاصا پودا بن گیا۔ اس میں ایسی نفیس کپاس لگی کہ تمہیں کیا بتاﺅں، وہ کپاس ہم نے جمع کرنی شروع کر دی۔ اتنی کپاس جمع ہو گئی کہ اب گھر میں جگہ نہ رہی، گھر گھر ہمارے بیل کے چرچے ہونے لگے، بڑی بڑی دور سے لوگ اس انوکھے بیل کو دیکھنے کے لیے آتے۔ اس کی کپاس کو دیکھتے اور تعریفوں کے پل باندھ دیتے۔ اب ہمارے پاس اتنی زیادہ کپاس ہو گئی کہ سنبھالنا مشکل ہو گیا۔ ہم نے اسے بیلوا کر کاٹنا شروع کیا اور اس کا کپڑا لتا بنانے لگے، کئی قسم کے کپڑے بنوائے، جن میں کھیس بھی تھے، ان کھیسوں میں سے دو کھیس کہیں چوری ہو گئے۔ بیٹا! خدا جھوٹ نہ بلوائے، یہ کھیس جو تم اوڑھے ہوئے ہو، وہی ہیں جو چوری ہوئے تھے۔ مہربانی کر کے یہ کھیس اتار دو۔ دونوں ٹھگوں نے اپنے کھیس بڑھیا کو دے دیے اور کرتے بھی کیا۔ شرط جو تھی۔ مجبور تھے۔ ہاں تو بیٹا! بڑھیا نے پھر کہانی کا سلسلہ شروع کیا۔ ہم نے اس کپاس میں سے ململ کے تھان بنوائے۔ ململ کےتھانوں میں سے ایک تھان گم ہو گیا۔ یہ جو تمہاری پگڑیاں ہیں، اسی تھان کی ہیں، یہ بھی اتاردو۔ انہوں نے پگڑیاں بھی اتار دیں۔ نہ اتارتے تو شرط کے مطابق سو روپیہ دیتے۔ اب شہر نزدیک ہی تھا۔ ایک ٹھگ بولا۔ بڑی اماں! بھوک لگ رہی ہے۔ اچھا بیٹا! شہر آیا ہی سمجھو۔ مجھے اپنے کنگن بیچنے ہیں۔ کنگن بیچ لیں اور پھر آرام سے کسی جگہ بیٹھ کر کھانا کھائیں گے۔ وہ خاموش ہو گئے اور سوچنے لگے کہ بڑھیا کنگن بیچ لے پھر کوئی داﺅ چلائیں گے۔ وہ بڑھیا کے ساتھ چلتے ہوئے اپنی دماغی سڑکوں پر تدبیروں کے گھوڑے دوڑانے لگے۔ اب وہ شہر میں پہنچ گئے تھے۔ ہر طرف خوب چہل پہل تھی۔ کھوے سے کھوا چھلتا تھا۔ بڑھیا نے اپنے کنگن اتار لیے اور ان سے کہنے لگی بیٹا! سنار کی دکان آ گئی ہے۔ تم یہاں بیٹھو میں اپنے کنگن بیچ لوں۔ وہ سنار کی دکان کے قریب ہی بیٹھ گئے اور بڑھیا سنار کی دکان پر پہنچ گئی۔ کیا چاہیے اماں تمہیں؟ سنار نے پوچھا۔ میں اپنے دو نوکر بیچنا چاہتی ہوں وہ سامنے بیٹھے ہیں۔ نوکروں کی تو ہمیں بہت ضرورت ہے۔ سنار نے کہا۔ بولو اماں! کیا قیمت ہے ان دونوں کی؟ تین سو روپے۔ بڑھیا نے کہا اور بات دو سو روپے پر طے ہو گئی۔ میں نوکروں سے پوچھ لوں کہ ان میں سے ایک بکنا چاہتا ہے یا دونوں؟ بڑھیا نے کہا اور پھر بلند آواز سے پوچھنے لگی۔ بیٹا! ایک بیچوں یا دونوں؟ ادھر سے جواب ملا۔ اماں! دونوں بیچ دے۔ ایک کو کہاں رکھے گی؟ بڑھیا نے دو سو روپوں میں دونوں ٹھگوں کو سنار کے ہاتھ بیچ دیا اور ان کے پاس آ کر کہنے لگی۔ بیٹا! تم یہیں بیٹھو۔ میں تمہارے لیے کھانا لے کر آتی ہوں۔ کچھ مٹھائی بھی لیتی آنا اماں! دونوں نے کہا اور بڑھیا اچھی بات کہہ کر نو دو گیارہ ہو گئی۔ تھوڑی دیر بعد سنار نے انہیں بلایا اور دریاں جھاڑنے کا حکم دیا تو ان کو حقیقت معلوم ہوئی اور انہوں نے کہا۔ ارے وہ تو ہماری بھی نانی نکلی۔ 
عائشہ فرید احمد، میرپور خاص آج تھامس اور کومیر کے اسکول میں ایک بڑی سالانہ تقریب تھی۔ اتفاق سے ان کا ڈرائیور کسی بہت ضروری کام سے چھٹی پر تھا۔ ان کے بابا صبح ہی آفس جا چکے تھے۔ اب وہ مجبوراً پیدل جا رہے تھے۔ اس وقت وہ ایک سنسان گلی سے گزر رہے تھے۔ اچانک پیچھے سے ایک آدمی سامنے آیا اور ان دونوں کا ہاتھ پکڑ کر زبردستی کھینچنے لگا۔ وہ شور مچا رہے تھے، لیکن کوئی سننے والا نہ تھا۔ انھیں گاڑی میں دھکیل دیا۔ گاڑی کافی دیر چلنے کے بعد ایک سمندر کے کنارے پہنچ گئی، ساحل سنسان تھا۔ وہ گاڑی سے اُترنے لگے۔ اس آدمی نے کہا تم لوگ یہاں سے کہیں نہیں بھاگ سکتے۔ یہاں چاروں طرف سمندر ہے۔ اس لئے میں تمہیں نہیں باندھوں گا اور وہ ایک پتھر پر بیٹھ گیا۔ جاری ہے وہ دونوں بھی پریشان تھے، اس کے سامنے بیٹھ گئے۔ تھامس نے اپنے سر پر ہر ہاتھ پھیرا تو اس کا ہیٹ گر چکا تھا۔ اس آدمی نے کہا اگر تم لوگوں نے شور مچایا یا بھاگنے کی کوشش کی تو میں تمہیں اس سمندر میں ڈال دوں گا۔ اس نے سمندر کی طرف اشارہ کیا۔ اچانک انھیں ایک گاڑی کی آواز آئی۔ انھوں نے جلدی سے پتھر اُٹھائے اور اس آدمی کو مار کر گاڑی کی سمت بھاگنے لگے۔ پولیس کی گاڑی ان کے قریب پہنچ گئی اور انھیں اندر کھینچ لیا گیا۔ اس آدمی کو بھی پولیس نے پکڑ لیا۔ واپس آتے ہوئے بابا نے ان کو بتایا کہ وہ کسی کام سے گھر واپس آ رہے تھے تو انھوں نے راستے میں گرا ہوا تھامس کا ہیٹ پہچان لیا۔ انھوں نے فوراً اسکول اور گھر میں فون کیا تو پتا چلا کہ وہ دونوں موجود نہیں تھے، انھوں نے پولیس کو فون کیا تو پولیس نے مختلف جگہ فون کیا۔ ایک جگہ سے پتا چلا کہ دو لڑکوں کو ایک گاڑی میں سمندر کی طرف جاتے دیکھا گیا ہے۔ پولیس ڈھونڈتی ہوئی پہنچ گئی اور وہ دونوں بچ گئے۔ 
ایک چھوٹا سا گاؤں تھا۔ یہاں کے لوگ سیدھے سادھے تھے اور ہر ایک بات پر فوراً یقین کر لیا کرتے تھے۔ ان کی نیکی اور مہمان نوازی دور دور تک مشہور تھی۔ اسی گاؤں میں ایک عقل مند شخص بھی رہتا تھا۔ لوگ اس کی نصیحتیں سن تو لیتے تھے لیکن ان پر عمل نہیں کرتے تھے۔ ایک ٹھگ نے ان کے متعلق سنا تو وہ اس گاؤں میں بڑی بُری حالت میں پہنچا اور لوگوں کو اپنے لُٹ جانے کی جھوٹی داستان سنائی۔ ان لوگوں نے ہم دردی کرتے ہوئے اس کی خوب آؤ بھگت کی اور رہنے کو ایک مکان میں انتظام کر دیا۔ کچھ دن گزر گئے تو ٹھگ نے انہیں دھوکا دینے کی سوچی۔ اس نے لوگوں نے کہامجھے ایک کلہاڑی دے دیجیے۔ میں لکڑیاں کاٹ کر اپنا گزارا کروں گا۔ مجھے یہ اچھا نہیں لگتا کہ آپ لوگوں پر بوجھ بنا رہوں۔ جاری ہے لوگ خوشی سے راضی ہو گئے اور ایک کلہاڑی دے دی۔ وہ کلہاڑی لے کر جنگل کی طرف چل دیا۔ سارا دن وہاں ایک درخت کے نیچے بیٹھا رہا اور شام کو کلہاڑی لئے خالی ہاتھ واپس آ گیا۔ لوگ بڑے حیران ہوئے اور پوچھنے لگے کہ خالی ہاتھ کیوں لوٹ آئے ہو۔ کیا کوئی خشک درخت نہیں ملا؟ ٹھگ کہنے لگا کہ درخت تو کئی تھے لیکن جب میں ایک درخت کاٹنے لگا تو اس درخت نے مجھ سے کہا مجھے نہ کاٹو۔ میں تمہیں بہت مال دوں گا۔ میں رضا مند ہو گیا تو درخت نے مجھے یہ ترکیب بتائی کہ اگر تم میرے کھوکھلے تنے کے ساتھ کچھ رقم رکھ دیا کرو تو دوسری صبح تمہاری رقم دگنی ہو جایا کرے گی۔ میں سارا دن وہاں بیٹھا اس پر غور کرتا رہا۔ لیکن جب تک آزما نہ لیا جائے، درخت کے سچ یا جھوٹ کے متعلق کچھ نہیں کہا جا سکتا۔ لوگ اپنی عادت کے مطابق اس پر یقین کر گئے۔ انہوں نے اس سے پوچھاآزمایا کیوں نہیں؟ ٹھگ کہنے لگایہ تو آپ سب جانتے ہیں کہ میں ایک لُٹا ہوا مسافر ہوں۔ بھلا میرے پاس رقم کہاں؟ آپ لوگ چونکہ میرے محسن ہیں اس لئے میں آپ کو یہ ترکیب بتا رہا ہوں تاکہ آپ کے احسانات کا بدلا کچھ تو اُتار سکوں۔ لوگوں نے اس کے خلوص کی تعریف کی اور اس ترکیب کو آزمانے کا فیصلہ کیا۔ اس عقل مند آدمی نے گاؤں والوں کو سمجھایا لیکن وہ نہ مانے تو لوگوں کو ان کے حال پر چھوڑ دیا۔ لوگوں نے مل کر کچھ رقم جمع کی اور بتائے ہوئے درخت کے تنے کے ساتھ رکھ دی۔ رات کو ٹھگ وہاں گیا اور رقم گن کر اپنے پاس سے اتنی ہی رقم اور رکھ دی۔ دوسری صبح جب لوگ وہاں گئے تو سچ مچ رقم دگنی تھی۔ وہ یہ دیکھ کر بہت خوش ہوئے ٹھگ کے کہنے پر انہوں نے وہ ساری رقم وہیں رہنے دی تاکہ رقم اس بار پھر دگنی ہو جائے۔ ادھر ایک عقل مند آدمی بہت حیران تھا اور سوچ رہا تھا کہ یہ کیسے ہو سکتا ہے! بہت غور و فکر کے بعد وہ سمجھ گیا کہ یہ کوئی دھوکے باز ہے۔ اس خیال کے آتے ہی وہ شام کو اس درخت کے قریب جھاڑیوں میں چھپ گیا۔ جب اندھیرا چھانے لگا تو وہی ٹھگ چھپتا چھپاتا آیا اور رقم کے برابر اتنی ہی رقم اور رکھ دی۔ عقل مند آدمی یہ دیکھ کر دل ہی دل میں خوب ہنسا۔ ٹھگ کی واپسی کے بعد وہ بھی تیز تیز ڈگ بھرتا گھر آ گیا اور مزے سے لمبی تان کر سو گیا۔ دوسری صبح لوگوں نے پھر وہاں دوگنی رقم پائی۔ اب تو انہیں یقین ہو گیا کہ یہ آدمی سچ کہہ رہا ہے اور یہ درخت ایک کراماتی درخت ہے۔ ٹھگ نے ان سے کہا کہ اگر آپ لوگ یہاں بہت سی دولت رکھ دیں تو دنیا کے سب سے امیر انسان بن جائیں گے۔ لوگ لالچ میں آ گئے اور شام تک پورے گاؤں کی دولت وہاں ڈھیر ہو گئی۔ لیکن عقل مند شخص نے اس مرتبہ بھی اپنی رقم شامل نہ کی اور اسے کہنے لگا کہ اللہ کا فضل ہے مجھے اور دولت نہیں چاہیے۔ شام کے سائے ڈھلتے ہی عقل مند آدمی وہاں پہنچ گیا اور جلدی جلدی ساری رقم بوریوں میں بھر کر ایک نالے کے پاس چھپا دی اور ایک چادر میں چھوٹے چھوٹے پتھر بھر کر گٹھری بنائی اور اس جگہ رکھ دی۔ رات کو ٹھگ خوشی خوشی آیا۔ وہ سمجھ گیا کہ آج لوگوں نے رقم چادر میں باندھ دی ہے۔ اس نے گٹھری اُٹھائی اور وہاں سے چل دیا۔ ادھر عقل مند شخص کو جب یہ یقین ہو گیا کہ اب وہ دھوکے باز نہیں آئے گا تو وہ بھی گھر واپس لوٹ آیا۔ دوسری صبح جب لوگ خوشی خوشی وہاں پہنچے تو وہاں سے رقم غائب تھی۔ انہوں نے اپنے سر پیٹ لئے۔ وہ ٹھگ کی طرف آئے لیکن وہ بھی غائب تھا۔ شام تک وہ اسے ڈھونڈتے رہے لیکن نہ ملا۔ ادھر ٹھگ دو دن تک مسلسل چلتا رہا تاکہ گاؤں والوں کی پہنچ سے دور ہو جائے۔ کافی دور جا کر ایک جگہ رک کر جب اس نے گٹھری کھولی تو دیکھا کہ اس میں رقم کے بجائے پتھر ہیں۔ وہ بڑا سٹپٹایا۔ اسے اندازہ ہو گیا کہ عقل مند شخص کو کسی نہ کسی طرح اس کی ٹھگی کا اندازہ ہو گیا اور اس نے موقع سے فائدہ اُٹھا لیا۔ مگر اب وہ واپس جاتا تو وہ لوگ اس کی بات پر یقین کرنے کے بجائے اسے ٹھگ سمجھتے اور خوب مرمت کرتے۔ لہٰذا اس نے کھسک جانے ہی میں عافیت سمجھی۔ ادھر گاؤں میں جب لوگ کافی پریشان ہو گئے تو عقل مند آدمی نے انہیں سارا واقعہ بتایا اور ان کی رقمیں بھی واپس کر دیں۔ لوگ بہت خوش ہوئے اور اس کے بعد سے وہ اس کی نہ صرف عزت کرنے لگے بلکہ ہر کام اس کے مشورے سے کرنے گلے۔ ٹھگ جو اس گاؤں کے لوگوں کو لوٹنے آیا تھا، خود لُٹ گیا۔ 
کامران امجد خان دوپہر کا وقت تھا گرمی انتہا پر تھیخلیفہ معاویہ بن ابی سفیان دمشق میں اپنے محل میں بیٹھے ہوئے تھے۔ محل کے دریچے سے سامنے کا منظر صاف دکھائی دے رہا تھا۔ دُور دُور تک کھلا میدان تھا اچانک خلیفہ کی نظر ایک شخص پر پڑی جو افتان و خیزان ننگے پاؤں قیامت کی اس گرمی میں محل کی طرف بڑھ رہا تھا۔ خلیفہ نے حاضرین کو مخاطب کرکے کہاجس شخص کو اس گرمی میں بھی اس طرح سفر کرنے کی مجبوری ہے اس سے زیادہ بد نصیب اور کون ہو سکتاہے۔ حاضرین میں سے ایک شخص نے عر ض کیامیر المومنین ممکن ہے کوئی حاجت اسے آپ کے پاس کھینچ لائی ہو۔ خلیفہ نے کہاواللہ ا گر یہ شخص میرے پاس کوئی حاجت لے کر آیا ہے تو میں اس کی حاجت پوری کرونگا۔ جاری ہے پھر ایک خادم کو طلب کیا اور اسے حکم دیا کہ وہ دروازے پر کھڑا رہے اور اگر یہ شخص مجھ سے ملاقات کرنا چاہے تو اسے میرے پاس آنے سے نہ روکا جائے۔ چند لمحوں بعد وہ شخص خلیفہ کے سامنے حاضر تھا۔ خلیفہ نے اس سے پوچھا۔ کونسی حاجت تمہیں یہاں لائی؟ جناب میں شکایت لے کر آیا ہوں مجھ پر ظلم ہوا ہے میں انصاف کا طلب گار ہوں۔ اعرابی ! کس نے تم پر ظلم ڈھایا ہے ؟ خلیفہ نے پھر پوچھا ۔ اس شخص نے جواب دیامروان بن حکم نے جسے آپ نے ہمارا والی بنا کر بھیجا ہے اور یہ شخص ہمارے لئے وبال جان بن گیا ۔ میرے لئے اور میری بیوی کے لئے تو اس شخص نے ظلم کی انتہا کردی ہے ۔ خدا را اپنے اس والی کیخلاف میرے حق میں انصاف فرمائیے۔ خلیفہ نے کہااعرابی مجھے اپنا پورا قصہ سناؤ۔ اعرابی بولا! جناب میری ایک بیوی تھی میں اس کا عاشق زارتھا ۔ ہمارے پاس اونٹوں کا ایک قافلہ تھا جس سے ہم با آسانی گزر بسر کر لیتے تھے۔ پھر یوں ہوا کہ ہمارے علاقے میں قحط پڑ گیا ۔ میری حالت ابتر ہوگئی اور میرے پاس مال ودولت میں سے کچھ بھی باقی نہ رہا ۔ میری بیوی سعادکے باپ کو جب میری اس حالت کی خبر ہوئی تو وہ زبردستی میری بیوی کو میرے گھر سے لے گیا۔ میں نے مروان بن حکم کے پاس شکایت کی مروان نے میری بیوی کے باپ کو بلا بھیجا۔ اس نے مروان کے سامنے غلط بیانی سے کام لیا اور کہا کہ میری بیٹی سعاد اس مفلوک الحال شخص کے پاس رہنے کیلئے رضا مند نہیں ہے ۔ میں نے مروان سے سعاد کو بلا کر اس کی رضا پوچھنے کی درخواست کی چنانچہ مروان نے سعاد کو طلب کیا مگر جب سعاد حاضر ہوئی اور مروان کی نظر اس پر پڑی تو وہ مروان کو پسند آگئی اور بجائے انصاف کے وہ اُلٹا میرا دشمن بن بیٹھا۔ اس نے مجھے بلا قصور بُرا بھلاکہنا شروع کر دیا اور مجھے جیل میں ڈالنے کا حکم جاری کر دیا۔ پھر سعاد کے باپ سے طے کر لیا کہ وہ ایک ہزار دینا رحق مہر کے بدلے مجھ سے طلاق کے بعد سعاد کا نکاح مروان سے کر دے گا۔ مجھ سے طلاق دلوانے کا ذمہ مروان نے خود لیا۔ مروان نے مجھے طلب کیا اور سعاد کو طلاق دینے کا حکم دیا۔ میں نے انکار کیا تو اُس نے مجھ پر تشدد کا حکم دیدیا۔ جب تشدد حد سے بڑھا تو میں مجبور ہو گیا اور میرے پاس سوائے طلاق دینے کے کوئی چارہ نہ رہا چنانچہ میں نے طلاق دیدی اور عدت گزرنے کے بعد مروان نے سعاد سے شادی رچالی۔ یہاں تک کہنے کے بعد اعرابی رونے لگا۔ پھر بے حال ہو کر لڑکھڑایا اور بے ہوش ہو کر گر پڑا۔ غصہ خلیفہ کے چہرے پر ٹپکنے لگا اور کہنے لگا مروان نے اللہ کی حدود میں دست اندازی کی ہے اور ایک مسلمان کی عزت پر ہاتھ ڈالا ہے ۔ پھر قلم اور کاغذ منگوایا اور مروان بن حکم کے نام لکھا مجھے اطلاع ملی ہے کہ تم نے اسلام کی قائم کردہ حدود سے تجاوز کیا ہے اور اپنی رعیت کے ایک شخص پر ظلم ڈھایا ہے ۔ اب تمہارے جیسے شخص کو حرص و ہوس سے باز رکھنا لازمی ہو گیا ہے ۔ پھرد وشعر لکھے جن کا مطلب یہ تھامیرے پاس ایک سنگین معاملے کی شکایت کی گئی ہے جس کا تمہیں علم نہیں میں تمہارے جیسے گنہگار کے کام سے اللہ سے استغفار کرتا ہوں تم فوراً سعاد کو طلاق دے کر نصر بن ذبیان کے ہمراہ ہمارے پاس روانہ کردو۔ مروان کو جب یہ حکم ملاتو تعمیل حکم کے بغیر اس کے پاس کوئی چارہ نہ رہا چنانچہ اس نے فوراً سعاد کو طلاق دیدی اور نصر بن ذبیان کے ہمراہ اسے دمشق روانہ کر دیا ۔ ساتھ ہی شعروں کی زبانی ایک خط ارسال کیا جس میں لکھا تھا۔ اے امیرالمومنین میرے بارے میں جلدی نہ کیجئے۔ میں اپنے اس فعل پر شرمندہ ہوں اور معذرت خواہ ہوں مگر آپ جب اسے دیکھیں گے تو آپ کو معلوم ہو گا کہ انسان کی تمام آرزوئیں ایک جسم میں مجسم ہیں ۔ آپ کے پاس سورج کی مانند ایک حسین صورت آرہی ہے ایسی صورت کسی انسان نے کبھی دیکھی ہوگی نہ کسی جن نے۔ خلیفہ نے خط پڑھاتو مسکرائے اور حکم دیا کہ سعاد کو حاضر کیا جائے۔ سعاد دربار میں حاضر ہوئی۔ جب خلیفہ کی نظر اس پر پڑی تو واقعی خلیفہ نے محسوس کیا کہ وہ حُسن و جمال میں اپنا کوئی ثانی نہیں رکھتی۔ پھر جب خلیفہ نے اس سے بات کی تو مزید حیران ہوئے۔ فصاحتبلاغت اور ذہانت میں بھی اس کا کوئی جواب نہیں تھا۔ پھر انہوں نے میاں بیوی کے باہمی خلوص کو پر کھنا چاہااور اعرابی کو مخاطب کرکے کہاتجھے اس کے بغیر کیوں سکون نہیں آتا میں اس کے عوض تجھے چاند جیسی حسین وجمیل تین کنیزیں عطا کروں گا اور ہر کنیز کے ساتھ ایک ایک ہزار دینار کا عطیہ بھی ملے گا اور پھر تجھے بیت المال سے اتنا کچھ عطا کروں گا کہ تیرے لئے کافی ہو جائے گا۔ اعرابی نے جب یہ سناتو چیخامروان بن حکم کے ظلم کے خلاف میں نے آپ سے انصاف مانگا تھااب میں آپ کے ظلم کے خلاف انصاف کس سے مانگوں؟ خلیفہ مسکرائے اور بولےتجھے اقرار ہے کہ تُو نے سعاد کو طلاق دیدی تھی۔ مروان بھی اسے طلاق دینے کا اقراری ہے اب ہم سعاد کو اختیار دیتے ہیں کہ وہ جسے چاہے اپنے لئے اختیار کرلے۔ پھر سعاد کی طرف دیکھ کر اسے کہنے لگے۔ سعاد! اب تم بولو تم کسے اختیار کر نا چاہتی ہو اور تمہیں کون زیادہ پسند ہے ۔ تین شخصوں کے درمیان تمہیں فیصلہ کرنا ہے ۔ ان میں سے ایک ہے امیر المومنین اپنے محل وحشم وحذم کے ساتھدوسرا ہے مروان بن حکم اپنے ظلم وہوش کے ساتھ اور تیسرا ہے اعرابی اپنے افلاس اور بدحالی کے ساتھ۔ سعاد نے شعروں کی زبان میں فوراً جواب دیا۔ اگر چہ یہ شخص مفلس اور بدحال ہے مگر میرے نزدیک اپنی ساری قوم اور سارے عزیزوں سے زیادہ باعزت ہے ۔ اور یہ مجھے عزیز تر ہے۔ پھر کہنے لگی اے امیرالمومنین! زمانے کے حوادثات اور وقت کی تبدیلی سے میں شکست خوردہ نہیں ہوں گی۔ میرا اور اس اعرابی کا ساتھ بڑا پرانا ہے جسے فراموش نہیں کیا جا سکتا نہ ہی اس محبت کو ختم کیا جا سکتا ہے ۔ جب میں نے خوشحالی کے زمانے میں اس کی رفاقت سے لطف اٹھایا ہے تو اب پریشان حالی میں بھی میراسب سے زیادہ حقدار ہے ۔ خلیفہ نے جب سعاد کی یہ وفا اور خلوص دیکھا تو مسرت سے جھوم اُٹھے اور بولےسعاد میں نے صرف تمہارے خلوص اور وفا کا امتحان لینے کے لئے یہ باتیں کہیں تھیں ۔ تم امتحان میں پوری اُتری ہو۔ واقعی ایک مسلمان بیوی کا اخلاق ایسا ہی ہونا چاہئے۔ پھر سعاد اور اس کے اعرابی خاوند کو دودو ہزار دینار عطا کئے جانے کا حکم صادرفرمایا۔ 
مسعود احمد برکاتی آج کل کی زندگی بڑی مصروف زندگی ہے۔ ہر آدمی کاموں کی کثرت کی شکایت کرتا ہے۔ یہ فقرہ عام ہے کہ وقت نہیں ملتا۔ یہ بات ہے تو صحیح، مگر اس کی وجہ کیا ہے؟ کیا وقت کم ہے؟ یا وقت زیادہ ہے؟ اس کا فیصلہ کرنا تو بہت مشکل ہے، لیکن جتنا وقت ہے یا جتنا وقت کسی شخص کو ملتا ہے وہ کم نہیں ہوتا۔ عمر کا اوسط تو تقریباً برابر ہی ہے۔ بعض لوگ بہت ہی کم عمر پاتے ہیں اور بعض لوگوں کو زیادہ مہلت ملتی ہے، لیکن جہاں تک کام کے لئے وقت کا سوال ہے اس کا تعلق عمر سے نہیں ہے وقت کو کام میں لانے سے ہے۔ دنیا میں جن لوگوں نے بڑے بڑے کام کیے ہیں ان میں بہت کم لوگ ایسے ہوئے ہیں جنہوں نے بڑی عمر پائی۔ انہوں نے جو کچھ کام کیے وہ اوسط عمر ہی کے اندر انجام دیے اور زندگی نے جو مہلت اُن کو دی تھی اس سے انہوں نے پوری طرح فائدہ اٹھایا وقت ضائع نہیں کیا اور بڑے بڑے کام کر کے نام پایا۔ جاری ہے کسی کا کیا عمدہ قول ہے کہ آدمی جتنا زیادہ مصروف ہوتا ہے اس کے پاس اتنا ہی زیادہ وقت ہوتا ہے۔ بظاہر تو یہ بات عجیب سی معلوم ہو گی لیکن غور کریں تو بالکل صحیح ہے۔ مصروف آدمی وقت کی قیمت جانتا ہے اور اس کو بالکل ضائع نہیں جانے دیتا۔ جو وقت بھی اس کو ملتا ہے اس کو وہ کام میں لے آتا ہے، اس لئے اس کو وقت کی کمی کی شکایت نہیں ہوتی۔ جو آدمی بے کار ہوتا ہے، کم مصروف ہوتا ہے وہ وقت کی قیمت نہیں جانتا۔ جس طرح کسی بزرگ کو آپ نہ پہچانتے ہوں وہ آپ کے پاس سے گزر جائیں مگر آپ کو پتا نہ چلے کہ ایک بزرگ ہستی آپ کے قریب آئی تھی، مگر آپ نے اس کو روکا نہیں اور اس سے فیض نہیں اٹھایا۔ اسی طرح وقت بھی گویا ایک ایسی ہستی ہے کہ جو آدمی اس کو نہیں پہچانتا وہ اس سے فائدہ نہیں اٹھا پاتا اور وقت گزر جاتا ہے۔ جتنا وقت بھی ملے اس کو کام میں لایا جائے تو وہی وقت بہت ہے اور اسی وقت میں دنیا میں نام کمانے والے کارنامے انجام دیے جا سکتے ہیں۔ 
رات کے گیارہ بجے کا وقت تھا اور میں اس طرح بے خبر سورہا تھا جیسے گدھے گھوڑے سب بیچ دیے ہوں۔ نجانے خوابوں میں کون سے جزیروں کی سیر کر رہا تھا جب فون کی مسلسل بجتی گھنٹی نے مجھے جھنجھوڑ کر ہوش وحواس کی دنیا میں لاپٹخااپنے خوابیدہ اعصاب کو بہ مشکل کنٹرول کرتے ہوئے میں نے فون اٹھایا۔ السلام علیکم! حسب عادت میں نے سلام کیا۔ وعلیکم السلام کیسے ہو طلحہ بیٹاکیا کررہے تھے؟ جواباً مجھے ابو جی کی سنجیدہ سی آواز سننے کو ملی۔ سورہا تھا ابو جی آپ لوگ خیریت سے پہنچ گئے؟ اور پھر جو انہوں نے بتایا اسے سن کر قدموں تلے سے زمین نکل گئی۔ اُن کی گاڑی راستے میں ایک حادثے کا شکار ہو گئی تھی اور اس وقت سب اسپتال میں تھے۔ جاری ہے اگر چہ بقول ان کے فکر کی کوئی بات نہیں تھی اور وہ سب معمولی زخمی تھے لیکن اُن کی پریشان لب ولہجہ اورغیر معمولی انداز گفتگو مجھے کسی انہونی کا پتہ دے رہے تھے ۔ لہٰذا میں نے فوراً روانگی کا پروگرام بنایا۔ اگر چہ ابو جی اس وقت مجھے سفر سے منع کررہے تھے لیکن میرارُکنا اب ناممکن ہو چکا تھا اور دل چاہ رہا تھاکہ اڑ کران کے پاس پہنچ جاؤں۔ میرے والدین خالہخالومیری چھوٹی بہن سب قریبی رشتہ داروں کی شادی میں شرکت کرنے آج شام ہی حیدر آباد روانہ ہوئے تھے۔ میں اپنے امتحانات کی وجہ سے گھر پر رک گیا تھا۔ میری خالہ اور خالو ہمارے گھر سے دوگلیاں چھوڑ کرہی رہتے تھے اور ہمارے ان سے بہت خوشگوار مراسم تھے۔ خالہ خالو نہایت شفیقپُرخلوص اور زندہ دل تھے۔ اللہ تعالیٰ نے ان کو ہر دنیاوی نعمت سے نوازا تھا سوائے اولاد کے ۔ لیکن انہوں نے اس کمی کو اپنی زندگی کا روگ بنانے کے بجائے تقدیر کا لکھا جان کر اس سے سمجھوتہ کرلیا تھا۔ مجھے اور میری چھوٹی بہن گڑیا کو وہ اپنی اولاد ہی سمجھتے تھے اور اپنی تمام تر محبت ان پر نچھاور کرتے تھے۔ نتیجتاً ہم دونوں بھی انہیں والدین جیسا ہی مقام دیتے تھے۔ میں نے رات بھر جاگ کی پیپرز کی تیاری کی تھی۔ پیپرز کے بعد جب میں گھر آیا تو سب کے ساتھ اتنا مصروف رہا کہ وقت گزرنے کا پتہ ہی نہیں چلا۔ شام کو جب سب مجھے ڈھیروں ہدایتیں دے کر روانہ ہوئے تو میرا تھکن سے برا حال تھا۔ رات کا کھانا کھا کر نماز ادا کرتے ہی مجھ پر نیند کا اس قدر شدید غلبہ ہوا کہ میں لمحوں میں غافل ہو گیا۔ فوراً ہی تیار ہو کر روانہ ہو گیا۔ والد سے میں نے اسپتال کا ایڈریس لے لیا تھا۔ تقریباً تین گھنٹے کا راستہ تھا۔ جب میں گھر سے روانہ ہوا تھا تو ہلکی ہلکی بوندا باند ی شروع ہو چکی تھی۔ کراچی میں تو راتیں جاگتی ہیں لہٰذا کافی دیر تک مجھے تنہائی کا احساس نہیں ہوا۔ راستے روشن تھے اور لوگ بھی گھومتے پھرتے نظر آرہے تھے ۔ آدھے گھنٹے بعد بوندا باندی نے موسلا دھار بارش کی شکل اختیار کرلی۔ اب تک میں شہر سے بھی کافی دور آچکا تھا۔ لہٰذا ٹریفک بھی بہت کم ہو گیا تھا۔ کبھی کبھار کوئی اَکادُکا گاڑی نظر آجاتی تھی۔ اگر چہ گاڑی کے وائپر مسلسل چل رہے تھے لیکن تیز بارش کے باعث باہر دھند لاسا نظر آرہا تھا۔ تھوڑے تھوڑے فاصلے پر لگے اسٹریٹ لیمپ اپنی مدھم سی روشنی سے تاریکی کوشکست دینے کی ناکام کوشش کررہے تھے۔ سڑک پر دونوں طرف گھنے درختوں نے رہی سہی روشنی کو بھی نگل لیا تھا۔ اگر چہ میں فطرتاً کافی دلیر اور نڈر تھا لیکن تنہائی اور تاریکی کی ہیبت مجھ پر طاری ہوتی جارہی تھی ۔ اور میں سفر کے بخیر یت تمام ہونے کی دعا کررہا تھا۔ لمحہ بھر کو بجلی چمکتی تو پورا منظر واضح ہو جاتا تھا۔ بڑے بڑے درخت تیز ہوا سے ہلتے ہوئے مختلف شکلیں اختیار کررہے تھے ۔ کبھی کبھی تو یوں لگتا جیسے خون آشام چڑیلیں مجھے اشارے سے اپنی طرف بلا رہی ہوں۔ اچانک بجلی چمکی تو مجھے دور سڑک پر عین درمیان میں ایک انسانی ہیو لا کھڑا ہوا نظر آیا۔ جو زور زور سے ہاتھ ہلا کر گاڑی روکنے کی استدعا کررہا تھا۔ پہلے تو میں اسے کوئی چورا چکا سمجھا جو مجھے روک کر لوٹنا چاہ رہاتھا۔ پھر اچانک میرے ذہن میں بچپن سے سنی ہوئی وہ تمام ڈراؤنی کہانیاں درآئیں جن میں آسیب مختلف روپ اختیار کرکے مسافروں کو تنگ کرتے ہیں۔ یہ سوچ کر میرے رونگٹے کھڑے ہوگئے ۔ ایک خیال یہ بھی تھا کہ شاید کوئی ضرورت مند ہوجو رات کے اس پہر مدد کے لیے کھڑا ہو۔ بہر حال جب میں جل تو جلال تو کاورد کرتا وہاں تک پہنچا تو یہ دیکھ کر اسے اپنی آنکھوں پر یقین کرنا مشکل ہو گیا کہ وہاں کوئی انسان تو کیا کوئی چڑیا کا بچہ تک نہ تھا۔ میں نے ہر طرف بغور دیکھا لیکن چاروں طرف تنہائی اور سناٹے کا راج تھا۔ خوف سے میرا برا حال ہو گیا اورمیں اندھا دھند گاڑی بھگاتے ہوئے چلا گیا۔ ابھی میں تھوڑی دور ہی گیا تھا کہ اچانک کسی نے پیچھے سے میرے کندھے پرہاتھ رکھا۔ میرا اوپر کا سانس اوپر اور نیچے کا سانس نیچے رہ گیا۔ اور دل طوفانی رفتار سے دھڑکنے لگا۔ بہ مشکل میں نے پیچھے مڑکر دیکھا تو مجھے یوں محسوس ہوا جیسے پچھلی سیٹ پر بالوں کا ایک بہت بڑا ساڈھیر دھرا ہوا ہے۔ نجانے وہ اللہ کی کون سی مخلوق تھی جو سائز میں انسان سے بھی بڑی تھی لیکن مکمل طور پر بالوں سے ڈھی ہوئی تھی۔ صرف اس کی سرخ خوفناک آنکھیں اور ہاتھ پاؤں کے لمبے لمبے اور مڑے ہوئے ناخن نظر آرہے تھے ۔ وہ اپنی لال لال ڈراؤنی آنکھوں سے نہایت غصے میں طلحہ کو گھور رہی تھی۔ دہشت سے طلحہ کی آنکھیں پھٹی کی پھٹی رہ گئیں اور دل اچھل کر حلق میں آگیا۔ سانس سینے میں اٹکنے لگا اور ہاتھ پاؤں سنسنانے لگے۔ اس سے حرکت کرنا محال تھا۔ بڑی مشکل سے میں نے اپنے حواس مجتمع کیے اور زیرلب قرآنی آیات کا ورد کرتے ہوئے گاڑی کو طوفانی رفتار سے بھگا دیا۔ تھوڑی دیر بعد مجھے محسوس ہواکہ پچھلی سیٹ خالی ہو گئی ہے۔ میں نے شیشے سے پچھلی سیٹ پر دیکھا تو وہ آسیب وہاں سے جا چکا تھا۔ ابھی وہ پوری طرح سکون کا سانس بھی نہ لے پایا تھاکہ اسے یوں لگا جیسے گاڑی دھیرے دھیرے نہایت وزنی ہوتی جارہی ہے اور اسے چلانا ناممکن ہوتا جارہا تھا۔ جس گاڑی کو میں جہاز کی طرح اڑا رہا تھا۔ اب گدھا گاڑی کی طرح گھسٹنے سے بھی انکار ی تھی۔ ابھی میں اسی شش و پنج میں مبتلا تھاکہ پیچھے سے ایک خوفناک قہقہہ سنائی دیا۔ ایسی دہشت زدہ کردینے والی آواز میں نے اپنی پوری زندگی میں پہلے کبھی نہیں سنی تھی۔ مڑ کر دیکھا تو وہی غیر انسانی مخلوق دوبارہ سیٹ پر براجمان ہو کر قہقہے لگاتی نظر آئی۔ اس کی ٹانگیں اتنی لمبی ہو چکی تھیں کہ اس نے گاڑی کی کھڑکی سے باہر لٹکا رکھی تھیں اور پاؤں سڑک پر گھسیٹ رہے تھے۔ اسی وجہ سے گاڑی کو آگے بڑھانا مشکل ہورہا تھا یہ دیکھ کر میری ریڑھ کی ہڈی میں خوف کی لہر دوڑ گئی اور میں نے با آواز بلند قرآنی آیات اور آیت الکرسی پڑھنا شروع کر دی۔ تھوڑی دیر بعد گاڑی پھر ہلکی ہو کر تیزی سے رواں دواں ہو گئی۔ اس کے بعد گاہے بگاہے یہ تماشا چلتا رہا کبھی وہ بلا پیچھے اور کبھی آگے میرے ساتھ والی سیٹ پر نظر آتی۔ کبھی قہقہے لگانا شروع کر دیتی اور کبھی نہایت غصے سے مجھے گھورتی رہتی۔ میں نے دعاؤں کاوردجاری رکھا اور تیزی سے گاڑی بھگا تارہا۔ گھنٹہ بھر میں شہر کے آثار نظر آنے لگے تو وہ مخلوق یکا یک غائب ہو گئی ۔ میں نے اللہ کا شکر ادا کیا کہ میں بہ خیریت بغیر کوئی نقصان پہنچائے میرا پیچھا چھوڑ دیا۔ ابھی میں اسپتال سے پندرہ منٹ کے فاصلے پر تھاکہ پھر مجھے شاک لگا ۔ رات کی تاریکی اور موسلادھار بارش میں خالو ایک اسٹریٹ لیمپ کے نیچے کھڑے نظر آئے۔ میں نے بریک پر پاؤں دبایا تو گاڑی سڑک پر دور تک گھسٹتی چلی گئی۔ خالو تیز تیز چلتے ہوئے آئے اور فرنٹ سیٹ کا دروازہ کھول کر میرے ساتھ بیٹھ گئے ۔ اتنی تیز بارش میں کھڑے ہو نے کے باوجود ان کا لباس بالکل خشک تھا۔ میں نے نہایت حیرت سے ان سے پوچھا کہ وہ یہاں کیا کررہے تھے تو انہوں نے دھیرے سے کہا۔ بس بیٹایونہی کھڑا تھا۔ وہ بالکل گم صم اور کھوئے کھوئے سے تھے۔ باتوں کے انتہائی شوقین اور بات بات پر زور سے قہقہے لگانے والے خالو بالکل خاموش تھے۔ سوچ سوچ کر بہ مشکل چند الفاظ ادا کررہے تھے۔ جب میں نے ان سے سب کی خیریت پوچھی تو وہ گویاہوئے۔ ہاں بیٹا سب بالکل ٹھیک ہیں تم فکر نہ کروتم سے ملے بغیر جانے کا دل نہیں چاہ رہا تھا تو میں چلا آیا۔ میں حیرت سے سوچنے لگا کہ وہ کہاں جارہے ہیں لیکن ان کی حالت دیکھ کر میں نے مزید پوچھنا مناسب نہ سمجھا۔ مجھے لگا کہ ایکسیڈنٹ نے ان کے حواس کو متاثر کر رکھا ہے۔ میں خود بھی اسپتال پہنچنے کی جلدی میں تھا لہٰذا خاموشی سے ڈرائیور کرنے لگا۔ جب پارکنگ میں پہنچ کرمیں اترنے لگا تو یہ دیکھ کر میری سٹی گم ہو گئی کہ برابر والی سیٹ خالی تھی۔ میں تیزی سے اسپتال میں داخل ہوا تو سامنے ہی میرے والد نہات دلگرفتہ حالت میں کھڑے نظر آئے۔ میں خالو کے بارے میں بتانا چاہتا تھا لیکن وہ خاموشی سے تیز تیز چلتے ہوئے مجھے اندر لے گئے ۔ کمرے کا منظر دیکھ کر مجھ پر سکتہ طاری ہو گیا۔ سامنے ہی بستر پر خالو کی لاش رکھی تھی جو روڈ ایکسیڈنٹ میں موقع پر ہی دم توڑ گئے تھے ۔ امی اور خالہ مجھے دیکھ کر لپک کر آئیں اور مجھ سے لپٹ کر پھوٹ پھوٹ کر رونے لگیں۔ لیکن میں اپنے حواسوں میں ہی کب تھا جوانہیں تسلی دیتا میں تو حیرت سے کنگ کھڑا یہ سوچ رہا تھا کہ اگر خالو ایکسیڈنٹ کے وقت ہی انتقال کرگئے تھے تو ابھی میرے ساتھ گاڑی میں کون تھا ۔ کیا ان کی محبت واقعی اتنی شدید تھی کہ اس سے ملے بغیر جانے کا ان کا دل رضا مند نہ تھا؟ یہی وہ معمہ ہے جو کبھی مجھ سے سلجھ نہیں سکا۔ 
جاوید اقبال مجھے وقت پر گاؤں پہنچنے کی جلدی تھی، اس لیے میں دوپہر کو ہی گھر سے نکل گیا تھا۔ میرا ندازہ یہی تھا کہ شام سے پہلے پہلے اپنے گاؤں پہنچ جاؤں مگر، ایک ویران جگہ بس خراب ہوگئی۔ پہلے تو ڈرائیور اور اس کا مدد گار خود ہی بس میں ہونے والی خرابی کو ٹھیک کرنے کی کوشش کرتے رہے، مگر جب ان سے خرابی دورنہ ہوئی تو ڈرائیور نے اپنے مدد گار کو کسی مکینک کوبلانے قریبی قصبے کی طرف بھیجا۔ مکینک کے آنے کے بعد بس کے ٹھیک ہوتے ہوئے شام ہوگئی۔ جب میں اپنی منزل پہ بس سے اتر اتورات کا اندھیرا گہرا ہو گیا تھا۔ گاؤں تک پہنچنے کے لیے مجھے ایک کچے راستے پر چلنا تھا۔ اس راستے پر ابھی مجھے تین کلو میٹر پیدل سفرکرنا تھا۔ میں بڑی سڑک سے اُتر کے گاؤں جانے والے اس راستے پر چل دیا۔ جاری ہے اس وقت آسمان پہ چاند تھا نہ اس کی چاندنی۔ ستاروں کی ٹمٹماتی روشنی نے ماحول کو خوفناک اور پُراسرار بنادیاتھا۔ رات کے سناٹے میں اکیلے سفر کا یہ میرا پہلا اتفاق تھا۔ میرا دل زور زور سے دھڑک رہاتھا اور اس خاموشی میں مجھے اپنے دل کی دھڑکن صاف سنائی دے رہی تھی۔ ابھی میں تھوڑا سا راستہ ہی طے کر سکا تھا کہ اچانک ایک الونے میرے سر کے عین اوپر رات کے سناٹے میں اور پر پھڑپھڑا تاہوا ایک درخت سے اڑ کر دوسرے درخت پرجابیٹھا۔ رات کے سناٹے میں الو کی خوفناک آواز سے میں بری طرح ڈر گیا اور خوفناک زدہ نظروں سے اِدھر اُدھر دیکھنے لگا۔ اسی وقت جھاڑیوں میں سرسراہٹ سی ہوئی میں نے چونک کردیکھا۔ اونچی اونچی جھاڑیوں کے پیچھے کوئی کھڑا تھا۔ میں ڈر کر پیچھے ہٹاتو کسی چیز سے ٹکرا گیا۔ ڈر کے مارے میرے منھ سے چیخ نکل گئی۔ مڑکے دیکھا تو درخت تھا۔ میں بدحواسی میں درخت سے ٹکراگیا تھا۔ بھر اس درخت کے پیچھے بھی مجھے ایک ہیولا سانظر آیا۔ میں پیچھے ہٹاتو وہ میری طرف بڑھا۔ میں ڈر کے بھاگا اور بھاگتا ہی چلا گیا۔ میں اندھادھند بھاگ رہاتھ ، مگر اچانک ٹھٹک کررک گیا۔ ایک لمبا تڑنگا بھوت میرا راستہ روکے کھڑا تھا۔ میں ڈر کر پیچھے ہٹا تو جھاڑیوں میں سے کسی نے مجھے پکڑنے کی کوشش کی۔ میں چیختا ہوا وہاں سے بھاگا۔ عجیب سرسراہٹیں میرا پیچھا کر رہی تھیں۔ بھاگتے بھاگتے میری نظراس چڑیل پر پڑ گئی جو بال کھولے درخت سے الٹی لٹکی ہوئی تھی۔ اندھیرے میں اس کی آنکھیں انگاروں کی طرح لگ رہی تھیں۔ وہ مجھ پر جھپٹی تو میں چیختا ہوا بھاگا اور اسڑک سے کھیتوں میں اتر گیا۔ میں فصلوں اور جھاڑیوں کو پھلانگتا ہوا بھاگا چلا جارہا تھا کہ اچانک میر ے قدموں تلے سے زمین نکل گئی اور میں منھ کے بل ایک جوہڑمیں گرپڑا۔ کیچڑسے بھرے اس جوہڑ سے بڑی مشکل سے باہر نکلا۔ کیچڑاور مٹی کے لیپ سے اب میں خود بھوت لگ رہاتھا۔ سردی سے میری کپکپی چھوٹ گئی تھی۔ اس ڈر سے کہ وہ بلائیں پھر مجھ تک نہ آپہنچیں، میں پھر بھاگنے لگا۔ میں ایک لمبا چکر کاٹ کر گاؤں کے قریب پہنچا تو یہاں بھی ایک مصیبت یری تاک میں تھی۔ گاؤں کے کتے مجھے بھوت سمجھ کر میرے پیچھے پڑگئے۔ اس نئی مصیبت سے ڈرکے میں بھاگا تو گھر کاراستہ بھول گیا۔ بڑی مشکل سے گھر ملاتوکتے بھی میرے تعاب میں وہاں آپہنچے۔ میں نے دونوں ہاتھوں سے دروازہ پیٹ ڈالا۔ کون ہے؟ اندر سے آواز آئی۔ جلدی دروازہ کھولو۔ میں نے چلا کرکہا۔ میرے چچازاد بھائی نے دروازہ کھولا، مگر میری صورت دیکھ کر گھبرا کر پیچھے ہٹا۔ میں جلدی سے اندر داخل ہوگیا، کیوں کہ کتے بری طرح بھونکتے ہوئے مجھ پر جھپٹ رہے تھے۔ کون ہوتم؟ میرے چچازاد بھائی نے لرزتی ہوئی آواز میں پوچھا ۔ اتنے میں گھر کے دوسرے لوگ بھی اٹھ کر وہاں آگئے۔ وہ بھی مجھے دیکھ کر ڈرگئے مگر جب میں نے اپنانام بتایا تو بڑی مشکل سے انھوں نے مجھے پہچانا۔ چچا جان نے پوچھا یہ کیاہوا؟ کچھ بلائیں میرے پیچھے لگ گئی تھیں۔ میں نے بتایا۔ کیا سب حیرت سے میرا منھ تکنے لگے۔ میں نے تفصیل سے بتایا تو چچاجان ہنس پڑے اور بولے وہ بلائیں ولائیں کچھ نہیں تھیں۔ تم اپنے تصورات سے ڈر گئے تھے۔ تم نے اندھیر میں درختوں اور جھاڑیوں کو بھوت اور چڑیلیں سمجھ لیاتھا، البتہ اُلو اصلی تھا۔ جب میرے اوسان ذرا بحال ہوئی تو میں نے سوچا چچا جان ٹھیک کہہ رہے ہیں۔ یہ میرے تصورات ہی تھے، جواندھیرے میں بھوتوں اور چڑیلوں کاروپ دھار گئے تھے۔ کیوں کہ میں ہروقت بھوتوں اور چڑیلوں کی کہانیاں پڑھتارہتا تھا۔ انہی خیالی بھوتوں اور چڑیلوں نے آج مجھے سچ مچ ڈرا دیا تھا۔ اف خدایا! تو یہ سب میرے تصور کاکرشمہ تھا۔ میں نے سرتھام کرکہا۔ 
مریم شہزادزیان نے اپنے دادا سے پوچھا دادا! یہ اخبار کیا ہوتا ہے؟ دادا ابو کی کچھ سمجھ نہیں آیا کہ زیان کیا پوچھنا چاہ رہا ہے۔ زیان نے پھر کہا دادا! کل میں دادی کے ساتھ گیا تھا نا تو وہاں ان کی سہیلی ان سے کہہ رہی تھیں کہ اخبار پڑھا کرو۔ تو اخبار کسی کتاب کا نام ہے؟ زیان نے ایک سوال اور کیا تو دادا ابو گڑبڑا گئے، کیونکہ پچھلے ایک سال سے انھوں نے بھی تو اخبار بند کروا دیا تھا، کیونکہ گھر میں صرف وہ اور زیان کی دادی ہی اخبار پڑھتے تھے اور نظر کمزور ہونے کی وجہ سے اب صرف سرخیاں ہی پڑھی جاتی تھیں۔ اب تو اخبار سے پہلے ہی ساری خبریں انٹرنیٹ پر آ جاتی ہیں اور بچے آگاہ کر دیتے ہیں، مگر جو مزہ اخبار پڑھنے میں تھا، وہ نیٹ پر خبریں پڑھنے یا سننے میں کہاں! اب بہت سے دوسرے گھروں کی طرح ان کے گھر بھی اخبار نہیں آتا تھا۔ جاری ہے آج زیان نے اخبار کے متعلق پوچھا تو ان کی سمجھ میں کچھ نہیں آ رہا تھا کہ کیا بتائیں۔ دیکھو اخبار کاغذ پر چھپتا ہے اور اس میں دنیا بھر کی خبریں ہوتی ہیں۔ دادا ابو نے کہا۔ دنیا بھر کی خبریں تو موبائل میں اور ٹی وی چینلز پر بھی ہوتی ہیں۔ زیان نے جرح کی۔ ٹی وی چینل تو خبریں سناتے ہیں، بولتے ہیں نا ، اخبار تو ہم پڑھتے ہیں۔ اگرچہ اردو ہر جگہ غلط بولی، پڑھی، لکھی جا رہی ہے، کیونکہ وہاں کام کرنے والے اردو داں بہت کم ہوتے ہیں۔ پہلے اخبارات بہت ذمے دار ہوتے تھے۔ خوب تحقیق و تصدیق کے بعد عوام کو اطلاع دیتے تھے۔ آج کل تو خبروں کی دوڑ لگی ہوئی ہے۔ خبر اور افواہ میں کوئی فرق نہیں رہا۔ اچھا چلو، کل سے ہم اخبار لینا شروع کر دیں گے۔ تم ہمیں پڑھ کر سنا دیا کرنا، ٹھیک ہے! اب تو تم اردو بھی پڑھ لیتے ہو ناں! اخبارات میں بے شمار جگہ غلط اردو لکھی ہو گی تو میں ہجے درست کر کے تمھیں بتاتا جاؤں گا۔ دادا ابو نے کہا۔ بالکل ٹھیک ہے دادا! زیان نے خوش ہو کر کہا۔ لیکن دادا ابو! اخبار ہوتا کیسا ہے؟ زیان نے پوچھا۔ دادا ابو کچھ بولتے بولتے رک گئے اور پھر ان کو کچھ خیال آیا انھوں نے گھر پر بتایا کہ وہ اور زیان ابھی باہر سے ہو کر آتے ہیں۔ وہ زیان کو لے کر نکلے۔ بہت دور ایک جگہ کچھ اخبارات اور رسائل رکھے نظر آئے۔ انھوں نے زیان کو اخبارات دکھائے اور ایک اخبار خرید کر گھر لے آئے تو اس کی سمجھ آیا کہ اخبار کیا ہوتا ہے۔ یوں تو یہ کہانی پڑھ کر بہت سے لوگوں کو لگے گا کہ ایسا تو کچھ نہیں ہے، مگر ایمانداری سے بتائیں کہ آج کتنے گھروں میں اخبار آتا ہے اور پڑھا بھی جاتا ہے! مجھے ایسا لگتا ہے کہ وہ وقت دور نہیں جب واقعی ہمارے بچے اخبار سے واقف نہیں ہوں گے۔ 
فرخ سعید زینب ساتویں جماعت کی طالبہ تھی، اسے گرمیوں کی چھٹیاں ہو چکی تھیں۔ زینب کی امی اس سکول میں استانی تھیں جس میں زینب پڑھتی تھی۔ وہ زینب کی سکول کی کارکردگی سے بہت خوش تھیں کیونکہ زینب ایک ذہین طالب علم اور اپنے سکول کی ٹوپر تھی۔ زینب نے پہلے سے منصوبہ بنا رکھا تھا کہ وہ گرمیوں کی چھٹیوں میں اپنی امی سے میٹھا بنانا سیکھے گی۔ ایک روز اس نے اپنی امی سے کہا کہ مجھے کھیر بنانا سیکھنی ہے۔ امی نے کہا! بیٹا یہ ایک مشکل ڈش ہے اور اس کی ترکیب میں بھی ہر چیز کو ایک ترتیب سے ڈالنا پڑتا ہے۔ زینب نے کہا کہ امی میں اس کی ترکیب کو ساتھ ساتھ نوٹ کر لوں گا، آپ مجھے پلیز سیکھا دیں۔ امی زینب کی لگن کو دیکھتے ہوئے اسے کچن میں لے گئیں اور کہا بیٹا ٹھیک ہے میں آپ کو اس کے متعلق تمام باتیں بتاؤں گی اور چیزوں کی ترکیب کو کتنی مقدار میں ڈالنا ہے سب بتاؤں گی۔ جاری ہے زینب خوش ہو گئی۔ امی نے کہا! بیٹا سب سے پہلے ہمیں دودھ چاہئے ہو گا اور وہ بھی بالکل تازہ تاکہ کھیر کا ذائقہ اچھا آئے۔ بیٹا دودھ کھیر کا ایک اہم جزو ہے۔ زینب نے امی کے ساتھ مل کر دودھ کو دیگچی میں ڈالا اور چولہے پر پکنے کے لئے رکھ دیا۔ اس کے بعد امی نے کہا کہ بیٹا ہم دودھ کو تب تک پکائیں گے جب تک اس کا رنگ تھوڑا بدل نہ جائے۔ تھوڑی دیر بعد امی نے دودھ میں چاول ڈالے اور اس کے متعلق بھی زینب کو بتایا کہ جب یہ پک جائیں بیٹا تب ہم چینی ڈالیں گے۔ پھر چینی ڈالنے کی باری آ جاتی ہے۔ آخر میں امی کھیر کو ایک برتن میں نکال کر بادام اور کشمش سے سجا دیتی ہیں۔ امی کہتی ہیں بیٹا دیکھو کتنا اچھا رنگ آیا ہے۔ زینب تمام باتیں نوٹ کر لیتی ہے، اب امی کہتی ہیں بیٹا جاؤ اسے فریج میں رکھ آؤ۔ رات کو سب مل کر کھائیں گے۔ رات کو ابو کو امی بتاتی ہیں کہ آج ہماری بیٹی نے کھیر بنائی ہے۔ ابو خوش ہو کر کہتے ہیں ارے واہ! کیا بات ہے ہماری بیٹی نے اتنی مشکل ڈش کو بنایا ہے۔ امی لے کر آتی ہیں اور سب مل کر کھاتے ہیں۔ کھیر پسند آنے پر ابو زینب کو پیار کرتے ہیں اور اسے انعام دیتے ہیں۔ 
ڈاکٹر غلام مصطفی سولنگی بہت عرصہ پہلے بحیرہ عرب کے کنارے واقع ناریل کے درختوں کی جھنڈ میں ایک پیارا سا سفید خرگوش رہتا تھا، جو بہت وہمی تھا۔ ایک دن اپنا کھانا بل میں رکھتے ہوئے اس نے سوچا کہ اگر زلزلہ آ جائے تو میرا کیا ہو گا؟ پھر تو میں دراڑوں میں دب کر مر جاؤں گا۔ یہ سوچ کر وہ بڑا فکرمند ہوا۔ اتفاق سے اسی لمحے ایک پکا ہوا ناریل درخت سے ٹوٹ کر نیچے گرا۔ ناریل کے گرنے کی آواز سن کر وہمی خرگوش نے ہوا میں چھلانگ لگا دی۔ اسے یقین ہو گیا کہ زلزلہ آ گیا ہے اور زمین پھٹ رہی ہے۔ اس لئے وہ پیچھے دیکھے بغیر بھاگتا چلا گیا۔ راستے میں اسے ایک اور خرگوش ملا، جس نے اس سے بھاگنے کی وجہ پوچھی۔ بھئی! تم اتنی تیزی سے کہاں بھاگے جا رہے ہو؟ خیر تو ہے؟ مت پوچھو بس یوں سمجھو، غضب ہو گیا ہے۔ جاری ہے اس نے بھاگتے ہوئے کہا۔ مگر ہوا کیا؟ کچھ تو پتا چلے! دوسرے خرگوش نے اس کے پیچھے بھاگتے ہوئے پوچھا۔ وہمی خرگوش نے ہانپتے، کانپتے اور بھاگتے ہوئے بتایا زمین پھٹ رہی ہے، اگر جان بچانی ہے تو بھاگو۔ یہ سن کر دوسرا خرگوش بھی خوف سے اس کے پیچھے بھاگ کھڑا ہوا۔ راستے میں ان کو کئی خرگوش ملے، جو ان کی بات سن کر گھبرا گئے اور ان کے ساتھ ہو لیے۔ بھاگتے بھاگتے ہرن، بھینس، لومڑی، گیدڑ، بارہ سنگھا، چیتا اور ہاتھی بھی ان کو ملے اور جب انھیں پتا چلا کہ زمین پھٹ رہی ہے تو وہ بے چارے بھی بھاگ کھڑے ہوئے۔ ان جانوروں کے بھاگنے کی آوازیں سن کر شیر اپنی کچھار سے باہر نکل آیا اور ان کو روک کر پوچھا کیا مسئلہ ہے؟ تم سب کہاں بھاگے جا رہے ہو؟ جب اسے بتایا گیا کہ زمین پھٹ رہی ہے تو اس نے سوچا کہ ان سب کو غلط فہمی ہوئی ہے۔ کسی سخت چیز کے پھٹنے کی آواز سن کر یہ سارے ڈر گئے ہیں۔ اگر میں نے ان کا خوف دور نہ کیا تو پھر یہ سارے تباہ و برباد ہو جائیں گے۔ مجھے کسی بھی قیمت پر ان کی جان بچانی چاہیے۔ یہ سوچ کر اس نے پوچھا تم میں سے کس نے زمین کو پھٹتے ہوئے دیکھا تھا؟ کسی نے کہا ہاتھی کو پتا ہے۔ لیکن ہاتھی نے جواب میں کہا مجھے کوئی علم نہیں۔ مجھے تو چیتے نے بتایا تھا۔ چیتے نے انکار کیا اور کہا مجھے تو سب کچھ بی لومڑی نے بتایا تھا۔ بی لومڑی نے سنا تو صفائی پیش کی خدا کی قسم! میں نے دھرتی کو پھٹتے ہوئے نہیں دیکھا تھا۔ میں تو مزے سے سو رہی تھی کہ اچانک گیدڑ بھائی نے مجھے جگایا اور یہ ماجرا سنا کر بھاگ کھڑے ہونے کو کہا۔ گیدڑ نے کہا مجھے خود علم نہیں، بارہ سنگھے نے مجھے یہ بات بتائی تھی۔ بارہ سنگھا کہنے لگا مجھے بھینس نے یہ سب کچھ بتایا تھا۔ بھینس جو بڑی پریشان کھڑی تھی، بولی مجھے ہرن نے بتایا کہ زمین پھٹ رہی ہے۔ ہرن بہت ڈرا ہوا تھا، بولا مجھے کچھ معلوم نہیں، خرگوش نے مجھے بتایا تھا۔ شیر نے خرگوشوں کی طرف دیکھا تو تمام خرگوشوں نے ایک سفید خرگوش کی طرف اشارہ کرتے ہوئے کہا اس نے ہمیں بتایا تھا۔ شیر نے سفید خرگوش کو مخاطب کرتے ہوئے پوچھا کیا یہ سچ ہے کہ تم نے زمین کو پھٹتے ہوئے دیکھا تھا؟ خرگوش نے جواب میں کہا یہ حقیقت ہے۔ تم اس وقت کہاں تھے؟ شیر نے پوچھا۔ میں اس وقت ناریل کے درخت کے نیچے اپنے بل میں کھانا جمع کر رہا تھا تو اچانک دھرتی کے پھٹنے کی آواز آئی اور میں خوف سے بھاگ کھڑا ہوا۔ یہ سن کر شیر نے سوچا، شاید اس بے وقوف نے ناریل کے گرنے کی آواز سنی ہے اور ڈر کر وہاں سے بھاگ اُٹھا ہے۔ شیر نے جانوروں کے ہجوم کو تسلی دیتے ہوئے کہا تم سب فکر نہ کرو میں دیکھ کر آتا ہوں کہ زمین کہاں سے پھٹ رہی ہے؟ میں جب تک واپس نہ آؤں تم سب اِدھر ہی ٹھہرو۔ یہ کہہ کر شیر نے خرگوش کو اپنی پیٹھ پر بٹھایا اور تھوڑی ہی دیر میں وہ ناریل کے درختوں کے جھنڈ تک پہنچ گیا۔ شیر نے اسے اپنی پیٹھ پر سے اُتارا اور کہا مجھے وہ جگہ دکھاؤ جہاں سے زمین پھٹنا شروع ہوئی ہے؟ نہیں جناب! مجھے ہمت نہیں ہو رہی۔ خرگوش خوف سے تھر تھر کانپ رہا تھا۔ ڈرو نہیں! میرے ساتھ آؤ۔ شیر نے کہا اور خرگوش کانپتا ہوا اس کے پیچھے ہو لیا۔ جب وہ درختوں کے قریب آئے تو خرگوش نے اشارہ کر کے بتایا یہ جگہ تھی، جہاں میں نے زمین کے پھٹنے کی آواز سنی تھی۔ دیکھا تو کہیں سے بھی زمین پھٹی ہوئی نہیں تھی، البتہ ایک پکا ہوا ناریل نیچے گرا ہوا تھا۔ یہ حقیقت معلوم کر کے شیر خرگوش کو اپنی پیٹھ پر بٹھا کر واپس دوڑا اور آ کر سہمے ہوئے جانوروں کو سارا ماجرا کہہ سنایا، پھر کہا اب کسی خوف کی ضرورت نہیں۔ آئندہ کسی کے کہنے میں آ کر پریشان نہ ہونا۔ یہ سن کر سارے جانوروں کی جان میں جان آ گئی اور شیر کا شکریہ ادا کرتے ہوئے ہر کسی نے اپنی راہ لی۔ اگر اس موقع پر شیر نہ ہوتا تو یہ سارے جانور سمندر میں ڈوب کر مر جاتے۔ 
علیشہ خانصارم جنگل کے قریب اپنی ماں کے ساتھ گاؤں میں رہتا تھا۔ ایک دفعہ اس کی والدہ سخت بیمار پڑ گئیں، جسے گاؤں کا طبیب ٹھیک نہ کر سکا۔ انھوں نے اسے بتایا کہ اس کا علاج شہر میں ہونا چاہیے۔ اس کے پاس اتنے پیسے نہیں تھے۔ وہ اپنے پریشان ذہن کے ساتھ کسی کی مدد لینے جا رہا تھا۔ راستہ جنگل سے گزر کر جاتا تھا۔ اس نے کسی کے رونے کی آواز سنی۔ اس نے برگد کے درخت کے سامنے ایک بونا پریشان کھڑا پایا۔ جاری ہے اس کے پوچھنے پر بونے نے اسے بتایا کہ اس کی نزدیک کی عینک گم ہو گئی ہے۔ صارم نے اس کی مدد کرنے کا فیصلہ کیا اور کچھ ہی دور اسے سونے کے فریم والی ایک عینک نظر آئی۔ شیطان نے اسے اپنی ماں کے علاج کے لئے چوری کرنے کی ترغیب دی، لیکن اس کے ضمیر نے اسے اجازت نہیں دی اور اس نے عینک بونے کو واپس کر دی۔ بونا بہت خوش ہوا۔ اس نے صارم سے کہا کہ وہ جو چاہے اسے دے دے گا۔ صارم نے اپنی ماں کی بیماری کا بتایا اور بونے نے اسے ایک جڑی بوٹی دی جس کے استعمال سے اس کی والدہ صحت یاب ہو گئیں۔ صارم نے خدا کا شکر کیا، جس نے اس کی ماں کو صحت دی۔ 
بینش جمیل کسی ریاست میں ایک بہت امیر شخص رہتا تھا۔ دُنیا کی ہر آسایش اُس کے پاس تھی ۔ اس کا ایک ہی بیٹا تھا جو تنہائی پر تعیش زندگی گزار رہا تھا۔ ایک دن اس شخص نے سوچا کہ کسی طرح مجھے اپنے بیٹے کو اس بات کا احساس دلانا چاہیے کہ وہ کس قدر عیش وعشرت کی زندگی گزار رہا ہے۔ اسے علم ہونا چاہیے کہ ہمارے معاشرے میں بہت سے غریب لوگ بھی رہتے ہیں اور وہ غربت میں کس طرح گزارا کرتے ہیں تاکہ میرے بیٹے کوان چیزوں کی قدر وقیمت کا احساس ہو جو اُسے میسر ہیں اور اس مال و دولت کی قدر ہو جو میں نے اُسے دے رکھی ہے۔ یہی سوچ کر اُس نے فیصلہ کیا کہ ایک وہ اپنے بیٹے کو کسی گاوٴں لے جائے گا اور وہ پورا دن کسی غریب کسان کے گھر گزاریں گے۔ وہ اپنے بیٹے کے ہمراہ اپنی ریاست کے چھوٹے سے گاوٴں میں پہنچا اور پورا دن وہ دونوں ایک کسان کے ساتھ رہے۔ جاری ہے اس شخص نے اپنے بیٹے کو پورا گاوٴں دکھایا اور گاوٴں کے لوگوں کا رہن سہن ، کھانا پینا اور پہننا اوڑھنا بھی دکھایا۔ غرض اس نے بیٹے کو گاوٴں کی زندگی سے اچھی طرح روشناس کروا دیا۔ امیر آدمی کے بیٹے کیلئے یہ سب کچھ بہت نیا اور انوکھا تھا۔ وہ انتہائی دل چسپی سے سب کچھ دیکھتا رہا۔ گاوٴں سے واپسی پر اُس امیر شخص نے اپنے بیٹے سے پوچھا بیٹا ! یہ پکنک کیسی لگی؟ ۔ بہت اچھی۔ بیٹے نے جواب دیا۔ تم سے دیکھا کہ غریب لوگ کس طرح زندگی گزارتے ہیں؟ باپ نے پوچھا۔ جی ہاں۔ بیٹے نے مودبانہ لہجے میں جواب دیا۔ اور اس سے تم نے کیا سیکھا؟ باپ نے پوچھا۔ بیٹے نے کچھ دیر سوچ کر جواب دیا۔ میں نے دیکھا کہ ہمارے پاس گھر میں ایک کتا ہے اور اُن کے پاس گاوٴں میں چار کتے ہیں۔ ہمارے پاس ایک سوئمنگ پول ہے جو ہمارے گھر کی حدود میں ہے جب کہ ان کے پاس دریا ہے ندیاں ہیں جن کی کوئی حد ہی نہیں ہے۔ ہمارے پاس قیمتی بلب اور ٹیوب لائٹیں ہیں جو ہمارے گھر کے باغیچے کو رات میں روشن رکھتی ہیں جب کہ وہاں گا وٴں میں غریب لوگوں کے سروں پر چمکتے دمکتے ستارے ہیں جواندھیرا ہوتے ہی خود بخود چمکنے لگتے ہیں۔ ہمارے گھر کا لان گھر کی دیوار کے ساتھ ختم ہو جاتا ہے اور ان کا لان وہ زمین ہے جو تاحدِ نگاہ پھیلی ہوئی ہے۔ بیٹے کا جواب سن کر باپ لا جواب ہو گیا۔ بیٹے نے اپنی بات جاری رکھتے ہوئے مزید کہا بہت شکریہ ابا جان کہ آپ نے مجھے بتایا دکھایا اور احساس دلایا کہ ہم کس قدر غریب ہیں۔ یہ ایک آفاقی سچ ہے کہ سب کچھ صرف ہمارے دیکھنے اور سوچنے کے انداز پر منحصر ہے ۔ ایک مشہور کہاوت ہے ہم چیزوں کو ویسے نہیں دیکھتے جیسی وہ ہوتی ہیں بلکہ ویسا دیکھتے ہیں جیسے ہم ہوتے ہیں۔ ہماری زندگی ہماری سوچ پر منحصرہے۔ ہم ہمیشہ اُسی طرح زندگی گزارتے ہیں جس طرح کی ہماری سوچ ہے۔ اگر آپ مثبت سوچ اور مثبت شخصیت کے مالک ہیں تو آپ کی زندگی یقینا پُر سکون ، خوش حال اور اعلا معیار کی ہوگی۔ اگر آپ کے پاس پیار، محبت، دوست ، خاندان، اچھی صحت اور زندگی کے بارے میں مثبت سوچ ہے تو آپ کے پاس سب کچھ ہے ان چیزوں کو نہ تو آپ خرید سکتے ہیں اور نہ کسی سے چھین سکتے ہیں۔ زندگی میں سب مادی اشیا آپ حاصل کر سکتے ہیں۔ جو کچھ آپ سوچتے ہیں اور چاہتے ہیں کہ آپ کے پاس مادی اسباب ہوں ، وہ مستقبل میں کبھی نہ کبھی آپ حاصل کر ہی لیتے ہیں لیکن اگر آپ میں وہ سب کچھ حاصل کرنے کا جوش وجذبہ اور ہمت وجرات نہیں ہے تو پھر آپ کے پاس کچھ بھی نہیں ہے۔ 
